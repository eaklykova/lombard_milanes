El Max Pezzali, a l'anagrafe Massimo Pezzali (Pavia, 14 november 1967)  a l’è on cantautor italian.
Vegnùu famós come la vos di 883, grupp fondàa insemma a l’amis Mauro Repetto in del 1991, dal 2004 el Pezzali el s’è miss adrèe ind ona carriera de solista, quand che l’ha bandonàa a la definitiva i "883".
El sò primm album de solista a l’è stàa Il mondo insieme a te, l’è vegnuda adrèe in del 2005 la raccòlta di grand succèss (disco de diamant in Italia) TuttoMax, che’l gh’ha denter i singój del disco vegnùu prima e i succèss pussée grand di 883. Tra i du album de inedit Time Out (2007) e Terraferma (2011) l’è miss foeura l’album dal viv Max Live 2008, intanta in del 2012 e in del 2013 i sortissen  Hanno ucciso l'Uomo Ragno 2012 e Max 20; chi du album chì i gh’hann denter i vègg succèss di 883 in ona quaj noueva versión cantàda insemma de differént artisti dela mùsega italiana. El 2015 el ved la sortida del sò quart album de inedit, Astronave Max. In del 2017, de celebrà i 25 ann di carriera l’è pubblicada la raccòlta Le canzoni alla radio.
A l’è vun infra i cantautór pussée vardàa adrée in la musega italiana con pussée de 7 milion di dischi vendùu (comprés quej di 883) in la sóa carriera, indova l’ha miss foeura in del’insemma  21 album e 61 singoj e l’ha ricevùu premi de tanti sòrt, compres tredes Telegatti, trii Festivalbar su dodes partecipazión, vun riconossment a Un disco per l'estate in su dò partecipazión, des Italian e Wind Music Awards, vun Premio Lunezia, trii partecipazión in del Summer Festival, quatter  Premi Italiani della Musica, trii Venice Music Awards, sètt Premio Roma Videoclip, du TRL Awards e trii World Music Awards.
Nassùu a Pavia, fioeu de ona cóbbia de fioristi (el Sergio Pezzali e l’Alba Scanavini),el Max Pezzali a l’è fin de giovin vun che’l gh’ha la passion de moto, de mùsega e de ròck, specialment in di ann del liceo. Dòpo ona bocciadura al terz ann del liceo (al Liceo Scientifich Niccolò Copernico de Pavia), tra i banch di scoeùla el conóss el Mauro Repetto. Dòpo che ’l s’è diplomàa, el Max Pezzali el s’iscriv a la facoltà de scienz politegh, ma ’l porta a la fin domà on esàmm (in sociologìa) .
Adrèe al princìpi cont el nòmm provvisori I Pop e l’apparizión in del programma dela televisòn 1, 2, 3 Jovanotti,  indova lu cont el Jovanotti  el proponn el brano Live in the Music cantàa domà in Lengua inglesa, in del 1991 i partecipen al Festival de Castrocaro cont el brano Non me la menare. In questi ann chì, el Max el se fa notà sia per i so dòt vocàj, sia per i paròll miss giò insemma  al Mauro Repetto, scrivùu cont on lenguagg sempliz ma dirètt e ch’el riva a coo. Grand succèss a hinn stàa  Hanno ucciso l'Uomo Ragno (catàa foeura del disco che’l gh’ha el stèss nòmm), Con un deca, Sei un mito , Nord sud ovest est e Come mai (che ghe fa vinc el Festival italiano 1993). L'album Nord sud ovest est el venderà pussée de 1.300.000  còpi. Come che in del 1994 el Repetto el lassa el grupp per via de i sò ambizion cinematigrafich, donca el  Max el diventa el coo e principal compositór del grupp.
I 883 i metteràn foeura, poeu La donna il sogno & il grande incubo in del 1995, La dura legge del gol! in del 1997, la fortunada raccòlta Gli anni in del 1998, Grazie mille in del 1999 e Uno in più in del 2001. L’è de vèss  ricordaà el succèss del concèrt del 21 de luj del 1998 a Milan ind la Piazza del Dòmm, indova a hinn vegnùu a sentil circa 100.000 persòn. De là del'attivitàa del grupp, in del 1998 el Max Pezzali el se mètt adrée a scriv e ’l mett foeura Stessa storia, stesso posto, stesso bar (che’l comincia con Gli anni, vun intra brani pussée famós di 883), on liber indova el Max el ghe liga insemma i so esperienz de vita con i tèst di sò canzon. Ancasì, l’è el protagonista de Jolly Blu, film fàa su cont i canzon 883, che ’l n’hà avùu poch de succèss al cinema ma l’è andada mej in TV. In del 1995, infra i so laô, el se mètt adrèe a fa l’autor per alter cantant (el scriv Aeroplano per la Caterina Rappoccio che, a quei temp là, la gh’aveva 16 ann e L'ultimo bicchiere per el Nikki), e ghe prova per la prima vòlta in la soa carriera la partecipazión al Festival de Sanremo. El ghe partecipa sia come cantant in gara cont el branoSenza averti qui, sia come autór, insemma al Repetto, con la canzon Finalmente tu, cantada del Fiorello.
In del  2002 l’è pubblicada la raccòlta Love/Life (cont el sottìtol L'amore e la vita al tempo degli 883, che in lengua lombarda occidentàl el po vèss inscì tradòtt: “ L’amor e la vita al temp di 883”). In raccòlta a gh’è dent i pussée famós ballàd del grupp pu du inedit, Ci sono anch'io (sottfónd musicàl italiàn di film Disney Il pianeta del tesoro e Quello che capita. El se firma cont el nòmm Max Pezzali/883, come se el perìod di 883 el fudèss adrèe a finìi e lu el fudèss adrèe a comincià ona carriera de solista. Tucc e du i inedit hinn sortìi ‘me singoj. In del 2003 el sortìs el noeuv album di Elio e le Storie Tese che’l gh’a me tìtol Cicciput, indova, infra i vari artisti che  gh’hann laoràa adrèe, gh’è anca el Max Pezzali in la canzón Shpalman®, singól de slanz che’l ghe farà vinc ai Italian Music Awards el prèmi del videoclip miglior.
In del 2004 el Max el decid, donca, de lassàa el stòrich marchio di 883. In del 2004 el realizza l'album Il mondo insieme a te, che a l’è miss foeura in dò versión: la versión normàl, che l’è fada su domà del CD, e la versiòne speciàl, cont anca el DVD, in ediziòn limitada, de chesta chì a hinn stà miss foeura domà  30.000 copi numeràd. L'album l’è on succèss e ’l ricèv du dischi de platin grazie ai sò  200.000 copi vendùu. De chesstchì a hinn tràa foeura cinch sìngoj: Lo strano percorso, Il mondo insieme a te, Fai come ti pare, Eccoti e Me la caverò.
A Lampedusa el partecipa in del mes de settember, al festival O' Scià, ciamàa del Claudio Baglioni e’l ghe canta insemma la soa canzon Come mai. In quest perìod chi el Max Pezzali l’è arènt de vèra ai sò fan e attiv comè in sul Internet. De fatt el derva  el photoblog "Una al giorno"( Vuna al dì ), indova el ghe mett denter 365 foto (cioè vun ann) che l’ha scattà lu medèmm, on’idéa originàl, mai doperada prima de on cantant italian.
Nel luglio 2004 inizia il Max Live Tour 2004. In del 2005 Max al’ottegna anca du premi al Premio Roma Videoclip per i video de Lo strano percorso e Il mondo insieme a te.
In del  2005 la ven foeura vuna  raccòlta di succèss sò e di 883, che la gh’ha ‘me titól TuttoMax. Nissun brano inedit, ma domà el riarrangiament de Eccoti (che  gh’era denter in del album che l’è vegnùu prima e primm singol), e l'inserimént de on alter tòcc del’album passàa, Me la caverò, sortìi come second sìngol. Impunemanch quest, el doppi cd el resta per 12 setimàn ona adrèe al’altra in sula  scima di classifich italian in del period del’estàa, e’l ricev quatter dischi de platin per i sò 350.000 copi e alter anmò vendùu e ’l vinc al Festivalbar el premi de vèss l’album miglior del'ann. El 2 de april el Pezzali el se sposa e i immagin del matrimòni i caratterizzarann el final del video de Eccoti. El 21 de ottober 2005 el sortis el second singol dela raccòlta ind ona special edizión Digipak che la gh’ha denter Eccoti e Me la caverò pu i esibizión dal viv de Bella vera, Come mai e Nessun rimpianto. El 25 de november del stèss ann dello, el sortis anca el TuttoMax Video, on DVD che ‘l gh’hà denter 34  video de canzon scrivùu del cantant, con ancasì i question domandàa pussé despèss al Max Pezzali. El 24 dicember 2005 l’è mandà in onda, in sul Italia 1, on special de on or del concèrt del cantant che  gh’è stàa  al Forum de Assago el 31 de ottober 2005. Ancasì, el Max el derva on pòdcast indova el ghe mett denter film piscinin del tour, sòttman de tucc i sò fan. El 2005 al’è anca l'ann indova el Max Pezzali el torna al Festival de Sanremo, após 10 ann, ind la giornada di grupp fàa de du cantant, quand el canta  cont el DJ Francesco el brano Francesca. Dal stess grupp la ven foeura anca la versión in studi in del album del DJ Francesco intitolàa Il mondo di Francesca. On alter laô insema d’on alter  l’è quel  del album La fantastica storia del pifferaio magico del Edoardo Bennato, e cont lu el ghe canta insemma la canzón La televisione, che felicità. In ottober el taca con el Max Live Tour 2005. In del 2005 el Max l’ottén anca du premi al Premio Roma Videoclip per i video de Eccoti, Fai come ti pare e Me la caverò.
El 2006 a l’è on ann de pausa per l'artista, anca se el  partecipa in del album de cover del Lucio Battisti Innocenti evasioni 2006, indova lu el ghe canta La metro eccetera con el Stylophonic e ‘l ghe laora insemma ai Flaminio Maphia in del singol de slanz del sò album, La mia banda suona il rap, sia come autòr, sia  come interpret del ritornèll del brano. Max Pezzali el partecipa anca in di Venice Music Awards, indova el ricév el premi per l’album miglior grazie a  TuttoMax. Poeu el ricev, per el stèss album, anca el premi Telegatto.
El  25 de magg 2007 el mètt foeura on noeuv album, Time Out, el primm disco d’inedit dal 2004, diventàa disco de platin prima dela sortida in di negozi per le 80.000 prenotazion registràa. L'album l’è andà subit al primm post dela classifica italiana di dischi pussée vendùu. El singolo de slanz, Torno subito, a l’è stàa vun di tormentoni del estàa del 2007. In del sìngol, come in del rest dell'album, el Max el sviluppa e consolida el tema, che  gh’è depertùtt in la soa discografia, dela visión dela vita compagn d’on "viagg".
Proppi cont el singol de slanz del noeuv album el Max Pezzali el partecipa in del Festivalbar 2007. Al princìpi de settember (in di dì adrèe al 7, in di radio ) el va foeura el second singol, Sei fantastica. El brano el ved la partecipazion del’ Eros Ramazzotti, esecutór dell'assòlo di ghitara ala fin. In del album gh’hinn anca ater laô insemma ala Syria e al Tiziano Ferro.
El 12 de ottober el comenza el Max Pezzali 2007 Tour, in gir per i palazzitt d'Italia. I dat de Cuneo, Bologna, Milan, Torì, Treviso e alter amò han registràa il tutt esaurii e a Roma hinn stàa organizza dò dat pròppi per i tropp domànd.
In del 2007 el Max l’ottèn anca du premi al Premio Roma Videoclip per i video de Torno subito e Sei fantastica.
Semper in del stèss ann  el Max Pezzali el partecipa anca ai Venice Music Awards 2007 indova el ricev el premio per l’album miglior.
El cantant l’è attiv anca in sul Internet grazie al sò noeuv photoblog "Qualcuna al giorno" ( ona quajvuna ogni dì ) in sula piattafórma Tumblr. El cantant el pubblica link, fotografij, scattàa de lu medèmm e video de condividej cont i sò fan. El 8 de april 2008 l’è sortìi in tutt le librerìj el primm romànz del Max Pezzali Per prendersi una vita, miss foeura del Baldini Castoldi Dalai. A l’è la stòria de quatter bagaj del 1988 e de come i fatt de on estàa i abìen cambiàa per semper i sò vit: subit i vegnen grand per via de ona scelta difficil de vèss ciapada. L'artista l’ha presentàa el liber cont on minitour per tanti librerij d'Italia e l’hà avùu succèss comè.
A giugn l’ha scoeudùu el premi ala carriera "TRL History" ai TRL Awards de MTV come artista che l’ha lassàa el sègn ind la storia de Total Request Live, soratùtt ind la generazión di spettatór del famós spettàcol. Adrée a pussée de 17 ann de carriera e  13 ann de tour, la discografia del Max Pezzali a l’è stada resa preziósa grazie a on album Live. El  23 de magg l’è sortìi, de fàtt,  el Max Live 2008, el primm CD+DVD Live dela soa carriera. El CD l’è fa su de 17 brani de grand succeèss cantàa in del Max 2007 Tour pu du indit (Mezzo pieno o mezzo vuoto e Ritornerò). El DVD inveci el gh’ha denter el video del concèrt  de Treviso del tour 2007 (tutt esaurìi). El primm sìngol inedit catàa foeura, Mezzo pieno o mezzo vuoto, el va in radio el 2 de magg, e a l’è vuna infrà i canzón pussè fàa passaà di radio de tuta italia e fin a diventàa on tormentone del’estàa. El second inedito el gh’ha me titol Ritornerò, ona ballada passada in radio del 29 de agost. In l’estàa del 2008 al taca el Max Live Tour 2008: el tour el part a giugn e passa de pussée de 25 cità italiàn. I concèrt pussée important hinn quej de Monscia (Villa Reale) per la prima tappa del 14 de giugn, Settimo Torinese el 24 de giugn, Roma al RockFestival el de 19 luj, Lignano Sabbiadoro el 28 de agosto, Firenze el 30 de agost al’Idroscalo de Segrate il 5 de settember, Pavia el 7 de settembre, Verona el 15 de settember, e poe alter anmò per rivà a finì dòpo pussè de 3 mes a Padova el 5  de ottober. In la stèssa estàa el ricev ai Venice Music Awards el premi Assomela Mela d'oro.
In del settember 2008, in occorrenza del’MTV Day 2008, el Max a l’è protagonista de ona serada special de Mtv Storytellers, el spettàcol indova i artisti i cunten su la génesi di sò canzón e’l so sistéma de scrittura, e anca  se métten adrèe a cantà i sò classich in on inedita version semiacustica cont anca el quartètt d'arch Solis String Quartet.
El 14 de november 2008 el sortis el ShowTime h. 21.30, on DVD che, in circa 110 minùt, el cunta su el bèchsteigg del Max Tour Live 2007.
Adrèe al capp d’ann in Sardegna a La Pianedda di Castelsardo, el Max l’annunzia che el metterà in second pian i sò impegn musicàj per stagh adrèe al so fioeu, l’ Hilo, nassùu in del settember 2008.
A marz, el ghe laora insemma cont i dARI,  grupp gioin emo de Aosta, per el singol Non pensavo. La versión original dela canzon, cantada di dARI, la fa part del so ( di Dari) album de debùtt; ind la noeuva version el Max el canta ona quaj stròff e ’l partecipa come coprotagonista in del video, giràa tutt a Torino a metàa de marz. El 3 de april la canzón la passa in tutt i radio e ’l video el passa in sui red musicaj; el Max el canta insemma ai dARI ai TRL Awards indova lu el vinc el premi "Best Cartello".
Il 21 de april el Max l’ha partecipàa ala registrazion del sìngol Domani 21/04.2009, vorùu del Jovanotti e di Negramaro per ajutà ind la ricostruzion dll'Aquila dòpo el terremòto del’Aquila del 2009.
El Max, in del mes di giugn. el partecipa anca ai Wind Music Awards, indova el ricev el disco de platin per i vendit de Max Live 2008.
Ancasì, in del stèss period, el sortis el video officiàl de Il meglio, brano che gh’è denter in del album Time Out del 2007. Particolaritàa de quest video chì  l’è che l’è stàa realizzàa da on gioin ammiratór che, vist  del Pezzali e del Claudio Cecchetto, el gh’ha avuù l'opportunitàa de doperàa el so laô ‘me video officiàl .
In di  mes de luj e d’agost, smentendo in part i promèss d’ona una pausa artistica perché l’diventà padèr, el Max el s’è miss adrée è ind ona tournée "a ritmi ridòtt" rispetto ala band che’l ghe va semper drèe da on para d'ann. In la stèssa estàa el ricev ai Venice Music Awards el premi ala carriera.
El 2 de dicember el Max el ghe canta insemma cont i Yavanna in la final de X Factor con la canzón Come mai. Ancasì, el 31 de dicember, el s’è esibìi a Rimini insemma de alter cantant per el programma in televisión L'anno che verrà, andàa in onda in su Rai Uno per fa festa al noeuv ann. Subit dòpo el Pezzali el decid de fermass per on ann per metters adrèe a scriv‘l sò noeuv album, lontàn di palch.
El 19  de marz 2010 el Max el se fa vedè in on curt cameo in la quarta stagion dela serie dela televisión L'ispettore Coliandro che l’è stada trasmisa in prima visión in Italia dala Rai 2.
El Max Pezzali el partecipa, in gara,  in del Festival de Sanremo cont el brano Il mio secondo tempo, inveci in la serada  dedicada al 150º ann passàa del unitàa Nazional, el propònn el cant popolar Mamma mia dammi cento lire ligàa al tema del’emigrazion italiana, e’l canta con l’Arisa. Ind la serada di grùpp de du cantant el canta del noeuv el brano in gara, insemma a on’esibizion còmica e de cant di Lillo e Greg.
Intanta che gh’è el Festival, el 16 de febbrar del 2011, el sortis el so terz album in studi de solista, che’l gh’ha ‘me titol Terraferma. El 31 de màgg in del stèss ann la sortis ona version "Deluxe" del disco con anca  3 tras bonus. Adrèe a la sortida del’album  el Max l’informa i sò fan che el Terraferma Tour 2011 el comenzarà el 30 de april a Roma donca el girarà tuta l’Italia.
Il 25 de marz el Max l’annunzia ala radio che el second singol, de fa sortìi, del'album Terraferma el sarà Credi, pubblicàa poeu el 30 de april.
El Max in del mes de april l’ha ciapà la sò part ai TRL Awards, indova l’hà presentàa el singol Credi, passàa in radio ala fin del stèss més.
Vèrs la  fin de magg, al Terraferma a ghe dàn el disco d'òr per via de pussée de  30.000 copi vendùu, e el Pezzali l’è ciamà a ritiràa el premi ai Wind Music Awards. El Max l’è anca vun di cinch finalisti del Premio Mogol cont Il mio secondo tempo. El Max Pezzali el partecipa ai MTV Days ala fin di giugn.
El 1 de  luj  el va foeura el terz singol Quello che comunemente noi chiamiamo amore, de accompagnà el perìod del’estàa del tour del Pezzali, tra i mès de luj e d’agóst con noeuv dat che, al contrari de quèll che l’era giamò succedùu in primavera, a hinn in del Sud del’Italia. El Max el se  esibirà a Note italiane nel mondo a Trento. A Lampedusa el partecipa  in del mes di settember, al festival O' Scià, ciamà del Claudio Baglioni. El Max a l’è anca vun di ospit in la prima pontada de Star Academy, indova el canta ona quaj so vèggia canzon e in deperlù el brano Quello che comunemente noi chiamiamo amore.
El 19 de marz 2011 sortis el CD de Non smettere di sognare – el sottfónd musical”, mandà in gir  dala Universal Music Italia, che gh’è denter Ti vorrei amare dela Lidia Schillaci, brano scrivùu del Max Pezzali.
El 31 de gennar 2012 a l’è ospit dela festa per i 30 ann dela Radio Deejay al Mediolanum Forum de Milan innanz de 15.000 persòn. In febbrar el Max el ghe laora insemma al’ Irene Fornaciari, come compositor del tèst del brano Come ti è venuto in mente. El Max a l’è anca ospit ind la prima pontada de Non sparate sul pianista.
Ancasì el 27 de april 2012 a l’è ospit a MTV Spit ‘me giùdes special. El 14 de magg el se  esibis ala festa di 30 ann dela Radio Italia ind la piazza del Dòmm a Milan. In del stèss period el sortis anca  Con due deca, la prima compilation officiàl de cover dedicàda ai 883 che la po vèss scaregata a gratis in sul Rockit.
El 12 de giugn l’è sortì Hanno ucciso l'Uomo Ragno 2012, rilettura rap del'album d'esòrdi di 883 Hanno ucciso l'Uomo Ragno in occorrenza di vint'ann de carriera del Pezzali. In del'album gh’è denter l'inedit Sempre noi (con la partecipazion del J-Ax), oltra ai version rangiàa su de nouev di tras che i faseven su  l'album del 1992 cantàa de noeuv coi rapper Club Dogo, Entics, J-Ax, Two Fingerz, Fedez, Emis Killa, Ensi, Baby K e Dargen D'Amico. L'album el va subit in sula scima dela classifica come el succedeva nò de quatter ann , quand che l’era stàa miss foeura Time Out; e l'ultima setimana del 2012 l’è certificàa come disco d’òr.
El 18  de agost 2012 a Riccione a gh’è on concèrt insemma al’amis e collegaJ-Ax per fa festa per i 30 ann de Radio Deejay, i 90 ann del comun de Riccione e i 20 anni di Hanno ucciso l'Uomo Ragno.
El Pezzali l’è present anca in del album di Two Fingerz indova lor canten cont el J-Ax in del brano Non capisco cosa vuoi, che l’è fa su a partìi del brano di 883 Non me la menare. Dòpo Sempre noi, l’è catàa foeura come  sìngol del'album anca 6/1/sfigato 2012, in radio dal 20 de luj. Vèrs la fin del 2012 el Max l’è candidàa al Premio Videoclip Italiano cont el video de Sempre noi e ai MTV Hip Hop Awards in la categoria ‘’Best Collaboration’’.
In del dicember 2012 el compònn el tèst del brano 100.000 parole d'amore, inedit del Davide Merlini, finalista de X Factor. El ghe laora insemma poi cont i Club Dogo in del sò album Noi siamo il club Reloaded Edition cantando L'erba del diavolo e Con un deca. Del 19 de  febbrar 2013 el Max el condùs el programma dela television Le strade di Max.
El 24 de febbrar el Pier Paolo Peroni l’annunzia che l’è adrée a laorà per on noeuv album,  disendo minga se el sarà on remake d’on album  passàa o d’on album de inediti. In  april,  l’è confermàa che el 4 de giugn el sortirà on noeuv album, Max 20, che ‘l gh’hà denter 14 brani di 883 e del Pezzali fàa su cantandogh insemma de alter artisti italian famós ( in du )  e 5 inedit. El 10 de maggi a l’è  stàa  miss foeura el primm singol catàa foeura de Max 20, che ‘l gh’ha ‘me titol L'universo tranne noi, e ‘l scoeud succéss comè in Italia. A hinn adrèe annunziàa i 22 dat del noeuv tour, che 10 de questi chi i hànn fà foeura tucc i bigliètt, sòpo pòch dì. El lavora poeu inséma al Dargen D'Amico in del sò album Vivere aiuta a non morire con Due come noi e Emis Killa per l'album Mercurio con La testa vuota. In del stèss periòd el lavora anca al cinema come doppiador: a l'impresta la soa vos per el  personagg Jack Taggert in del settim film del Marvel Cinematic Universe, Iron Man 3.In del  magg 2013 el partecipa come giuràa ala seconda stagion del MTV Spit, condòtta del Marracash. Vèrs la fin del mes, el Pezzali el deciara ind on’intervista  a Rockol che el prossim album de inedit el sarà l'ultim prevedùu in del sò contratt con la Warner, e che dòpo la soa pubblicazion el podaria decid de tiràss foeura . Però, in del 2015 el produttor Claudio Cecchetto l’annunzia di veghegh fa de noeuv on contratt de anmò trii ann. Al’inizi de giugn el ghe partecipa ai Wind Music Awards 2013, indova el riceve l disc d’òr per i vendit de Hanno ucciso l'Uomo Ragno 2012 e canta L'universo tranne noi come  in del Summer Festival 2013 e ai MTV Awards. In di mes del’estàa el se mètt adrée a incontrass con i fan prèss i librerij e i center commerciaj e, a comenzà del 22 de luj ,el condus insemma del Jake La Furia e dela Paola Iezzi la noeuva trasmission de Italia 1 Nord sud ovest est - Tormentoni on the road, e ‘l ricorda i tanti tormentoni di estàa passàa.
A settember el torna de noeuv in radio con Ragazzo inadeguato, el second singol catà foeura de Max 20. In del stèss period l’è nominàa ind la categoria Best Italian Act ai MTV Europe Music Awards 2013. El 10 de ottober a l’è stada misa foeura la sòa autobiografia I cowboy non mollano mai - La mia storia. Semper a ottober el va foeura el videoclip de Ragazzo inadeguato, girà insemma al Paolo Ruffini, Frank Matano, l’Andrea Pisani, el Luca Peracino e ‘l Guglielmo Scilla. La canzon, l’è ancasì misa denter in del sottfónd musical del filmFuga di cervelli con la regìa del Paolo Ruffini, sortìi in di cìnema italian in del november 2013. A novembre el comenza el Max 20 Live Tour, che ‘l fa on grand succèss de pubblich, e ind la pupart di dat gh’è el tutt esaurìi, tant che gh’è besògn di dò dat a Milan, Roma, Torì, Mantova e Firenze. A la fine del tour, el 22 febbraio 2014, l'è rivàa a vegh il oltra 200.000 spettator in 30 concèrt indova i hànn da via fin a l'ultim bigliètt.
El de 10 gennar 2014 l’è miss ancasì foeura el terz singol tòlt foeura de Max 20, che ‘l gh’ha ‘me titol I cowboy non mollano, compagnàa de on video musical in del’ambient delvègg west, seguito il 18 marzo seguente dal video ufficiale di Il presidente di tutto il mondo, un altro dei brani inediti contenuti in Max 20, in regalo ai fan dopo la conclusione del Max 20 Live Tour. El ciapa la so part part, poeu, ai Music Awards 2014 indova el ricev el premi "Disco Multiplatino" per i vendit de Max 20 e el "Disco de Platin" per quej del singol L'universo tranne noi. Ind l’estàa del 2014 el partecipa anca al Summer Festival indova el canta L'universo tranne noi in deperlù  e Sei fantastica con l’ Emis Killa, e l’è premiàa cont el "Premio Lunezia Pop per el valór Musical-Letterari" per el brano Il presidente di tutto il mondo.
El 1 de dicember 2014 el mètt foeura , laorandogh insemma con la Radio Deejay, el singol natalizzi Natale con Deejay.
El 10 de april 2015 l’è annonziàa , per mezz de on Tweet del produttor Claudio Cecchetto, che on noeuv album del Max Pezzali  l’è in via de missagg e che ‘l sarà prèst miss foeura . El disco, che ‘l gh’ha ‘me tìtol  Astronave Max e l’è miss foeura el 1 de giugn , el ven adrée ai singoj È venerdì e Sopravviverai, miss foeura vun el 24 de april e l’alter el 29 de magg . El 28 de maggi, a quatter dì dela sortida del noeuva album, el Pezzali el ghe partecipa ala quarta edizion de RadioItaliaLive - Il concerto in Piazza del Duomo a Milan. Il 25 de settember el sortis el terz singol catà foeura del noeuv album, Niente di grave, poeu in dicember  l’è annunziàa che el Pezzali el farà part di istruttor vocaj del edizion 2016 di The Voice of Italy.
El 13 de maggi 2016 a l’è misa foeura Astronave Max - New Mission 2016, ona noeuva version del'album Astronave Max con du brani inedit (Due anime e Non lo so) e un album dal viv, intitolàa Max Best Live.
In del settember 2016 el Pezzali l’è catàa foeura come testimonial dela McDonald's. . In del stess perìod el canal dela televisión DMAX, in occorrenza dela trasmission in Italia dela serie TV intitolada Harley and the Davidsons, l’invida el cantant a mètt denter i trii episòdi della serie, e cunta su ‘me l’è nassuda la sòa passion per i moto e per el storich marchio Harley-Davidson. Semper in  settember del 2016 Benji & Fede annunzien la partecipazion del Max Pezzali ala canzon Traccia numero 3 del sò noeuv album 0+, e disen che quel lavorà chì insemma al Max l’è “on sògn” perché lor hinn cressùu a scoltà i canzon del Max e di 883.
El 25 de marz 2017 el Pezzali el rivela, in occasion d’on intervista al’Open Day dela sóa concessionària Harley-Davidson a Pavia, che l’è adrèe a lavorà per on noeuv album che gh’avariss de vèss miss foeura adrèe a l’estàa. <ref>Max Pezzali: dopo l’estate il nuovo album seguito da un mega concerto a San Siro. URL consultato in data 25 marzo 2017. (archiviato dall'url originale in data 26 marzo 2017)</ref> El 2 de giugno el va foeura Le canzoni alla radio insemma al Nile Rodgers, primm singol del noeuv album che ’l gh’avariss de sortìi prima de la fin del’ann, e ‘l ghe ven adrée el second singol sortìi l'11 de settember, fàa su insemma al Nek e al Francesco Renga, con titol Duri da battere. In settember l’è anca annunziàa che a comenzàa de gennar 2018 el partirà el noeuv tour insemma del  Nek e del Francesco Renga, con el nòmm  de Max Nek Renga, il tour.  El 18 de ottober  el Max Pezzali l’annunzia che’l celebrarà i sò 25 ann de carriera con la pubblicazion, el  17 de novembre, del noeuv album Le canzoni alla radio, che la sarà ona raccòlta di succèss del cantant da solista e alter di 883, indova gh’hàn anca miss denter  7 inedit (comprés Le canzoni alla radio e Duri da battere) e on noeuv remix del brano Tutto ciò che ho.
El 28 de settember 2017 el sortis in di sal cinematografich italian Chi m'ha visto con la partecipazion del Max Pezzali.
Del gennar del 2018 el Pezzali el ciapa la sò part in del grùpp fiss di attor de Che fuori tempo che fa.El 10 febbraio 2018 partecipa ‘me òspit speciàl ala quinta serada del 68º Festival de Sanremo, indova ‘l  ghe canta insemma al  Claudio Baglioni, al Francesco Renga e alNek, la canzon Strada facendo.
In del stèss dì a l’è annunzià che  el brano in ona  version inedita a trè vos e 'l sarà miss denter in Max Nek Renga, il disco, doppi CD dal viv in sortida el 9 de marz, che gh’avarà dent tucc i succèss pussée grand del Max Pezzali, Nek e Francesco Renga cantàa de noeuv a trè vos.El 15  de giugn 2018 el sortis el noeuv singol Un'estate ci salverà, terz tràa foeura del’album Le canzoni alla radio.El 23 de ottober 2018  l’è annunziàa che ‘l  Pezzali el sarà infra i protagonisti del grandissim concèrt de du dì intitolàa "Un Concerto per Genova", in programma el 17 e el 18 de november al RDS Stadium de Sampierdarena a Genova, che ‘l voeur ricordàa le vittim del Pont Morandi, e vèss doperàa de dagh i danée fàa su al’ "Associazione degli sfollati di Via Porro e Via Del Campasso".El 30 de ottober 2018 l’è annunziàa che el 23 november el sortiràa l'album Duets Forever - Tutti cantano Cristina dela Cristina D'Avena: per l'occorrenza el  Max el ghe cantarà insemma in Robin Hood, sigla dela serie animada de Robin Hood.El 2 gennaio 2019 l'album Le canzoni alla radio l’è certificàa disco d’òr.
In del’aprile 2019 l’è annonziàa che ’l Max Pezzali sarà el testimonial dela campagna per donà el 5x1000 a la ricerca in del càmpo di scienz biomedégh in sui sulle malànn cardiovascolar promòssa dela GSD Foundation, l'organizzazion no profit del Gruppo Ospedaliero San Donato.El de 21 giugn del 2019 el sortis el singol del’estàa Welcome to Miami (South Beach), che ‘l ven prima del noeuv album de inedit in sortida in del 2020.Ala fin de ottober, adrèe a on post del Fiorello, el Pezzali l’annunzia per via di red sociaj  el singol In questa città, poeu miss foeura l'8 de november 2019. La copertìna del singol l’è disegnada del fumettista romàn Zerocalcare, grand ammirador del Max Pezzali e di 883. El 20 de dicember la sortis  version remix del brano insemma del Ketama126.
El 29 de november 2019 l’è miss foeura in sul sò canal YouTube Siamo quel che siamo, insemma al GionnyScandal. Il brano, catàa foeura per la reclamm di Ringo, el sarà denter in del’ album adrée del Pezzali.In dicember l’è annunziàa  per el 10 de luj 2020 on concèrt special al Stadi San Siro de Milan (per la prima volta in deperlù) ciamàa San Siro canta Max. esaurì in manc de trè setiman, gh’è stàa giontàa adrèe on second spettacol, semper a San Siro, el 11 de luj. L'avveniment l’è stàa poeu  spostàa al’estàa 2012 per via del’emergenza coronavirus.
El 10 de gennar 2020 l’è pubblicada La mia hit, noeuv singol del’album ReAle del J-Ax, fàa su insemma al Max Pezzali.El 6 de marz 2020 l’è sortì el noeuv singol intitolàa Sembro matto. el 17 de aprile la sortis la version remix del brano insemma del Tormento.
El  5 de giugn el Max Pezzali el mètt foeura Una canzone come gli 883, fada su cont on grupp de artisti, el "DPCM Squad", che gh’hà denter anca Lo Stato Sociale, Emis Killa, J-Ax, Jake La Furia e i Pinguini Tattici Nucleari, indova i danèe che i farànn su i saràn tucc dà via a on fónd de ajutàa i artisti, musicisti e tècnich colpìi de bon a livèllo economich dela Pandemia de COVID-19 del 2019-2020|.
L’è sposàa con la Debora Pelamatti dal 28 de april 2019.Da on matrimoni de prima con la Martina Marinucci (del  2005 al 2013), l'è nassùu el 24 de settember 2008 el fioeu Hilo.El Pezzali l’è on grand appassionàa de moto (el nòmm del sò grupp musical l’è stà decidùu ‘me tributt  al modèll Sportster dela Harley-Davidson, che la sòa cilindrada pussè piccola che gh’è l’è de 883 cm cubi; El Pezzali l’ha deciaràa avégh mai vorsùu quistàa quel modèll la de moto de scongiur. ) e del 2000 el gh’ha anca ona concessionaria autorizzàda Harley-Davidson a Pavia.
L’è anca on grand appassionàa de fumètt, specialment di fumètt di supereroi dela Marvel e dela serie a fumètt Rat-Man del Leo Ortolani, definida del Pezzali "vun infra i fumètt pussée originaj mai partorìi in del noster paes ". L’è anca on grand fan del fumettista roman Zerocalcare e a metà di ann novanta l’ha miss foeura, insemma de Ade Capone, in anca on so fumètt,  che ‘ l gh’ha ‘me titol Gli anni d'oro, indue proppi i 883 i eren protagonisti. El gh’ha ona raccòlta de pussée de 1300 fumètt.El Pezzali l’è on grand ammirador del cantautor american Bruce Springsteen, che l’è stàa per lu ona important font d’inspirazion de la soa carriera musical  On sò sogn de semper l'è quel de vèss adrée a sonà cont el Springsteen.L’è on grand tifós del Inter. El 27 de magg 2007 l’ha cantàa al Stadi San Siro per i celebrazion del quindicesim scudetto dell'Inter insemma de alter cantant tifós de l’inter compagn del Roberto Vecchioni, del Luciano Ligabue ed dell’Elio.
El Max Pezzali l’ha anca giràa on film intitolàa Jolly Blu, indova el cunta su i origin del so succèss che l’è comenzà in del  1992. L’è on "adesìv"  de mètt insèma i vari canzon. El film l’è de tipo musicàl de gia che in del film lu el cunta su anca l’orìgin de quajvuna infra i sò canzon, compagn de La regola dell'amico, Rotta per casa di Dio, Non ti passa più e alter, e gh’è anca on quaj ospit d’onór compagn del [Lorenzo Jovanotti]]. El film el ne gh’hà minga avùu tant de succèss; inveci al’è stà pussè vardàa ala TV.
Max Pezzali el gh’ha laorà insemma de different artisti del princìpi dela sóa carriera:


El Scior di Anei (titol original: The Lord of the Rings) a l'è on romanz fantasy, el pussee famos e important del scrittor e professor ingles John Ronald Reuel Tolkien. El liber, el sequel del liber El Hobbit, l'è sortii in del 1954-1955. 'Sto liber chì el gh'ha avuu on'influenza enorme per tutta la litteradura fantasy che gh'è vegnuda dòpo.
La vicenda del Scior di Anei e i alter stori che gh'è ligaa hinn cuntaa brevement anca in de l'ultima part del Silmarillion (I anei del poder e la Terza Età).
El romanz l'è compòst de trii liber:
El ritorna del Re (The Return of the King)Ogni liber (che 'l gh'ha circa des capitol) l'è spartii in dò part. A la fin del romanz, a gh'è poeu ses appendis. Prima del primm liber a gh'è ona longa introduzion che la ciariss i origin di hobbit.
El 22 settember de l'ann 3001 (1401 per el popol di hobbit) de la Terza Età de la Terra de Mezz, el mago Gandalf el va a visità el sò vegg amis Bilbo Baggins, on hobbit che pròppi quel dì lì el compiss i ann. Bilbo, che 'l s'è stufii de viv in la Contea (la patria di hobbit), l'ha deciduu de sparì pròppi in occasion de la soa festa, grazzie a l'aiutt del sò anell magigh (el gh'ha el poder de fà vegnì invisibil chi che se 'l mett al did) per poeu andà ancamò in gir per el mond.
Gandalf, dòpo avè vist insema a tucc i alter hobbit la sparizion de Bilbo, el tacca sù a pensà che quell anell lì el sia ben pussee important de quell che 'l credeva. El troeuva conferma de quest quand, rivaa a cà de Bilbo, el ved la reazion del vegg hobbit quand lù ghe domanda de lassà giò l'anell: el gioiell el gh'ha ona specie de poder sora el sò proppietari, tanto che quest el gh'ha fort difficoltà a lassàll perd. A la fin, Bilbo el ghe da a trà a Gandalf e lassa l'anell in eredità al sò giovin cusin Frodo Baggins. Gandalf el raccomanda a Frodo de tegnì al sigur l'anell, poeu el part de la Contea.
Dersett ann dòpo, Gandalf el torna a cà de Frodo e 'l ghe dis cosa l'è che l'ha scovert in di sò viagg e coi sò ricerch: l'anell de Bilbo in realtà l'è l'Unigh Anell, faa sù de Sauron, el Scior Oscur de Mordor. 'Sto anell l'è in grado de dominà el mond e 'l reconoss domà on padron, cioè Sauron, che gh'ha miss tutta la soa forza. Quand tremila ann prima on omm (Isildur) l'era riessii a toeuggh via l'Anell, Sauron l'era vegnuu on spirit e l'era quasi sparii del mond. Ma vist che Isildur l'eva minga distrutt l'Anell (che l'aveva usaa el pròppi poder sora de lù), Sauron l'era riessii a resist ancamò e adess l'era dree a tornà. Inoltra, Isildur l'era mòrt e l'eva perduu l'Anell in del fiumm Anduin: chì l'era staa trovaa de on tal Sméagol (ona specie de hobbit, poeu mej conossu 'me Gollum), che l'eva conservaa per quasi cincent ann sotta i montagn. Chì l'era staa trovaa de Bilbo, in de la manera che l'è cuntada in del Hobbit.
Ora, Sauron l'ha scovert che 'l sò Anell l'esist anmò e, dòpo avè torturaa Gollum, el sa che 'l partegn a on tal Baggins de la Contea. Per quest Gandalf l'ordina a Frodo de lassà tutt e partì per la città de Brea (appena foeura de la Contea): là Gandalf el ghe saria andaa incontra e de là sarien partii per la città de Imladris, la cà del sagg Elf Elrond.
Insema a Frodo el partiss anca el sò fedel giardiniee Samvise Gamgee (anca Sam) e in del camminà vers Brea se gionten anca i sò duu cusin Meriadoc Brandibuck (Merry) e Peregrin Tuc (Pipin). Longh la strada viven vari avventur e conossen el curios Tom Bombadil, che ghe da ona man in d'on quai moment de difficoltà: prima el ghe ajutta a scappà de on Sales che voreva mangiài, poeu de on Fantasma. Inoltra veden per la prima voeulta i Nazgûl, serv de Sauron (el nomm el voeur dì s'ciav de l'Anell) che sotta forma de cavalier negher hinn rivaa in de la Contea per ciappà l'Anell.
A Brea gh'è minga Gandalf (che nissun el sa indove l'è finii), ma on sò amis ciamaa Grampass o Aragorn. Quest chì l'è on omm vagabond, vun di tant che giren misteriosament per el nord de la Terra de Mezz. Per quest i quatter hobbit se fiden minga subit de lù, ma l'omm el riess ben prest a fà varì i pròppi merit. De fatt on quai dì dòpo i cinch, in marcia per Imladris, vegnen taccaa de nott di Nazgûl: el sò capp el colpiss Frodo cont on cortell stregaa, ma Aragorn el riess a fài scappà e a ciamà di Elf che porten el hobbit (che 'l ris'cia de vegnì on fantasma compagn di Nazgûl) a Imladris. Inoltra, grazzie ai magii de Elrond, i Nazgûl e i sò cavai vegnen strusaa via de la corrent de on fiumm, e per on poo de temp sparissen.
Frodo el se desseda a Imladris, indove l'è staa curaa con amor di sò amis. Chì inoltra el troeuva el cusin Bilbo, che dòpo 'n quai viagg l'ha scernii de passà in la città elfiga i sò ultim ann de vita: de fatt, senza l'Anell, el se sent pù tanto fort compagn de on temp.
A Imladris se tegn on concili al qual toven part rappresentant di popol liber de la Terra de Mezz:
Gandalf per i strioni (Istar).
Aragorn per i Omm (Dúnedain) del Nord .
Boromir per i omm de Gondor, on regn de Dúnedain a sud assee vesin a Mordor.
Glóin (amis de Bilbo) e 'l sò fioeu Gimli per i Nan.
Legolas per i Elf di Bosch.
Glorfindel, Erestor, Elrond e alter per i Elf de Imladris.
Galdor per i Elf di Port Gris.In 'sto Concili, el vegn faa el pont de la situazion. Sauron el sa ben che l'Anell a l'è staa trovaa de on hobbit e l'è determinaa a ciappàll de noeuv: se 'l riessiss in del sò intent, nissun el podaria fermàll in de la conquista de la Terra de Mezz. De fatt i Elf hinn troppi pocch rispett a l'ultima voeulta che Sauron l'è staa fermaa, e i omen deperlor hinn troppi debol e facil de corromp per podè resist a longh. Senza cuntà che Saruman, on stregon possent e vegg amis de Gandalf, quand l'ha scovert che l'Anell el gh'è anmò, l'ha deciduu de passà de la part del Maa, in la speranza de trovàll per primm e vegnì inscì el noeuv padron del mond (Gandalf l'aveva refudaa de andàggh andree e per quest l'era staa impresonaa: per quest l'eva minga poduu rivà a Brea in temp).
El Concili, dòpo avè esaminaa i vari ipotesi, capiss che la gh'è domà ona soluzion per evità che Sauron el troeuva l'Anell: bisogna buttàll in del volcan indove l'è staa faa sù, in del coeur de Mordor, la patria de Sauron. Nissun però, savend qual l'è 'l poder corruttor de l'Anell, el gh'ha voeuja de portàll. L'unigh coraggios assee per ciappà 'sta decision l', per ironia, on hobbit piscinin: prima Bilbo (che poeu lassa perd quand ghe disen che l'è tropp vegg), poeu Frodo. Insema a lù parten Aragorn, Legolas, Gimli, Gandalf, Boromir (l'unigh che 'l voreva doperà l'Anell contra Sauron), cont el compit de proteggel duranta tutt el viagg; inoltra se unissen a la Compagnia de l'Anell anca Sam, Merry e Pipin, che voeuren minga lassà andà Frodo senza de lor.
Inscì el scomincia el viagg de la Compagnia in direzion de Mordor. In del passà la cadena di Montagn Nebbios, i noeuv compagn se troeuven in del mezz de ona tormenta de nev: inscì scernissen de passà sotta i mont, per la città sotterranea de Moria, governada del nan Balin, on alter amis de Bilbo (oltra a vess parent de Gimli). Ma quand che riessen a entrà a Moria, quell che veden l'è minga on bell spettacol: tucc i Nan hinn staa coppaa in d'on'invasion de Orch (ona popolazion de moster al servizzi del Maa, bella granda e numerosa). Menter se difenden de on attacch de quei moster chì, incontren on nemis ancamò pussee grand: on Balrog. Quell lì l'è on demon di temp antigh, che l'era scappaa sotta i montagn mijee de ann prima. In del provà a difend i sò amis, el Gandalf el spariss in de l'abiss insema al Balrog. I compagn adess hinn domà vott.
Cont el coeur a tocch e sotta el comand de Aragorn, i vott riessen a sortì de Moria riven in del bosch fataa de Lothlórien (o domà Lórien), indove vegnen ricevuu de la regina Galadriel, on'elfa antiga e saggia. Chì troeuven on poo de requi e pas prima de partì anmò. A Lórien Frodo, stremii per la pròppia mission, el ghe domanda a Galadriel se la voeur tegnì lee l'Anell. Galadriel per on moment l'è tentada, ma poeu el refuda.
I vott compagn partissen de Lórien con di barchett e vari don che gh'je staa donaa de Galadriel. Cont i barch viaggen a longh in sul fiumm Anduin, fina a rivà arent ai Cascad de Rauros. Chì Boromir, che l'era semper staa tentaa de ciappà l'Anell, el proeuva a robbàgghel a Frodo, ma lù el riess a scappà. Frodo el capiss che prima o poeu l'Anell el riessirà a corromp tucc i sò compagn e inscì el decid de partì indeperlù. Ma l'ha minga faa i cunt cont el fedel Sam, che le gionta e 'l tacca a viaggià con lù.
Intrattant i alter compagn hinn taccaa de on esercit de Uruk-hai, ona popolazion de Orch superior ai ordin de Saruman. Quest chì, cont i sò poder, l'è riessi a capì indove l'è che se trovaven i compagn e l'ha deciduu de fà catturà tucc i hobbit, con la speranza de trovà l'Anell. Per soa sfortuna, el riess a catturà domà Merry e Pipin, che con l'Anell gh'entren pròppi on bell nagott. Boromir, pentii de la soa azion cattiva, el proeuva a difend Merry e Pipin, ma el ven coppaa di Uruk-hai. Inscì però l'è riessii a riscattàss.
Inscì però la Compagnia de l'Anell l'è stada divisa e i destin di sò member hinn separaa.
La vicenda de 'sto liber, compagn anca del terz, la ved tre stori different: la storia di ultim trii compagn (Aragorn, Legolas e Gimli), la storia de Merry e Pipin e la storia de Frodo e Sam.
Ad Amon Hen, indove gh'è staa l'attacch di Uruk-hai, Aragorn, Legolas e Gimli troeuven Boromir che l'è dree a morì e ghe dis cosa l'è che l'ha faa e 'se l'è success, e poeu el moeur. I trii ghe fann on bell funeral e poeu deciden de andàggh adree ai Uruk-hai, per liberà Merry e Pipin. Intrattant hinn entraa a Rohan, on regn de omen (ciamaa Rohirrim) amis de Gondor ma sotta l'attacch de l'esercit de Saruman (compòst de Uruk-hai, alter Orch e di omen selvadigh di montagn del Dunland). Dòpo trii dì de marcia, semper sui trasc di Uruk, incontren on grupp de cavalier. El sò capp, Éomer (nevod del re Théoden), ghe cunta sù che 'l re l'è vegg, stracch e malconsejaa; che 'l consijee del re, on tal Gríma Lenguadevermen l'è ormai el ver sovran de Rohan e l'ha bandii Éomer; che i soldaa de Saruman ormai fann quell che voeuren in tutta la region occidental del regn e che hann mazzaa el fioeu del re, Théodred; che la sera prima lù e i sò cavalier hann coppaa on grupp de Uruk-hai che 'l vegniva de l'istessa direzion di trii compagn. Aragorn el ghe domanda se lor hann trovaa on para de hobbit ed Éomer el ghe respond de nò. Disperaa, i trii amis riven al sitt indove gh'è staa el sconter (grazzie ai cavai che ghe dona Éomer) e veden che tucc i corp hinn staa brusaa: ma gh'è minga traccia di hobbit. Dòpo 'n poo, i trii capissen che Merry e Pipin hinn riessii a scappà e hinn entraa in la foresta che se troeuva lì arent e donca, cont on poo de paura (la foresta la gh'ha on'aria strana) ghe vann dent anca lor. Chì veden on'ombria che giamò on quai dì prima even vist passà vesin a lor: quella de on vegg vestii de bianch. Col pensà che 'l se tratta de Saruman (che in effett l'era semper vestii de bianch), Aragorn, Legolas e Gimli proeuven a coppàll, ma ghe riessen minga. El vegg in bianch allora el se fà vedè, e l'è ona sorpresa granda: l'è Gandalf.
Quest chì infatt a l'era minga mòrt in del borlà giò in de l'abiss, ma l'eva combattuu col Balrog per des dì. A la fin, in sul picch del mont Zirak-Zigil, l'era riessii a coppà el moster e poeu, stracch, el s'era buttaa a terra. Ma l'era staa salvaa del re di aquil gigant, Gwaihir, che l'eva portaa a Lórien. Chì l'era staa curaa e l'era vegnii pussee possent anmò: l'esser pussee possent de la Terra de Mezz dòpo Sauron. L'aveva anca cambiaa el nomm de Gandalf el Gris a Gandalf el Bianch, pròppi per mostrà come l'era staa grand el sò cambiament.
Gandalf el da bonn notizzi reguard a la sort de Merry e Pipin: poeu, insema ai sò trii amis, el partiss per Edoras, la capital de Rohan, per convincc Théoden e fàll partì per la guerra contra Saruman. La Guerra de l'Anell l'è scominciada, e nissun el pò restà a vardà.
Grazzie ai sò cavai, i quatter compagn riven a Edoras, riessen a passà la sorvejanza di guardi del Palazz d'Or e riven al cospett de Théoden. Quell lì l'è vegg e curv, e 'l sò consijee el va dree a dìggh robb trist e desolant, pròppi per tegnìll in d'on statt de tristezza e malumor. Ma Gandalf el riess a smascaràll (de fatt Lenguadevermen l'è on serv de Saruman) e a fà finì l'incantesim che l'era staa gettaa sora Théoden. El re Théoden, come se 'l se fuss dessedaa de on longh sogn, el ciappa de noeuv forza e vigor, col portà de noeuv la felicità in del coeur di sò duu nevod (Éomer e la sorella Éowyn) e de la popolazion de Edoras. Gríma inveci el scappa via, in direzion de Isengard, la fortezza indove el viv Saruman.
Miss denanz a la trista situazion del sò regn, Théoden ed Éomer, insema a Gandalf e Aragorn, comincen a pensà cosa l'è la cosa giusta de fà per batt i esercit de Isengard. A la fin se decid de andà al Foss de Helm, ona fortezza situada in sul fianch di montagn a sud de Rohan. Insema ai Rohirrim partissen anca Aragorn, Legolas e Gimli; Éowyn la resta a Edoras per controllàlla e per protegg i donn e i fiolitt; Gandalf inveci el partiss per l'ovest a la ricerca de alter Rohirrim 'me rinforz.
La battalia al Foss de Helm l'è longa e dura e a la fin el someja che i Isengardian sien in sul pont de vincc; ma a l'alba l'esercit de Gandalf e del Rohirrim Erkenbrand el riva in soccors e 'l riess a liberà Théoden e i alter de l'assedi. I Orch che hinn scappaa del massacher, finissen in d'on bosch misterios che l'è vegnii foeura in de la nott e 'n sortissen pù.
A 'sto pont i noster eroi partissen per Isengard e la veden trada giò.
Intant, Merry e Pipin eren staa ciappaa di Uruk-hai, che gh'even avuu l'ordin de portài a Isengard viv. Saruman de fatt el saveva che l'Anell l'era in man de on hobbit. Ma longh la strada i Uruk-hai (che eren insema a on grupp de Orch del nord, che inseguiven la Compagnia giamò quand quella l'era sortida de Moria) incontren ona truppa de orch de Mordor (o Lugbúrz, come la ciamen lor), che voeuren portà i duu hobbit a Sauron. Vist el numer de la soa truppa e i vari interess in camp (quei de Moria voeuren tornà al nord; quei de Mordor voeuren portà i hobbit a cà soa; i Uruk-hai gh'hann de andà a Isengard), el capp di Uruk-hai, Uglúk, l'è costringiuu a 'ndà pusse lent de quell che 'l vorariss, anca se 'l riess a tegnì ben lontan i trii inseguidor che ghe corren adree. Ma i Orch vegnen a savè che gh'è anca on grupp de Rohirrim che j'hann vist e hinn dree a 'ndàggh incontra. Per quest gh'hann de fermàss, arent a la foresta de Fangorn. Chì, Merry e Pipin, che fina a 'dess eren semper staa vardaa a vista, riessen a scappà. Menter proeuven a 'ndà dent a la foresta vegnen però ciappaa de l'Orch de Mordor Grishnàkh, che 'l cred che vun di duu el gh'abbia l'Anell: ma intant che l'è dree a cercàll tra i vestii di hobbit, el ven coppaa de on cavalier de Rohan, inscì 'me tucc i alter Orch e Uruk.
Merry e Pipin voeuren minga restà lì a vardà el combattiment e profitten de la confusion per scappà in de la foresta.
Chì, i duu hobbit fann on inconter pròppi particolar. De fatt incontren on Ent, ciamaa Barbadalber (in elfigh Fangorn).
Barbadalber, forsi la cosa pussee antiga e vivent che la viv in sù la Terra de Mezz (dopo de Tom Bombadil), el varda con simpatia i duu hobbit, el diventa sò amis e ghe cunta sù la storia di Ent. I Ent hinn ona popolazion proppi antiga de gigant di bosch, in profond contatt con la natura, tant de vess ciamaa I Pastor di Alber. On temp la foresta de Fangorn l'era on bell poo pussee granda e donca gh'eren on fracch de Ent, ma poeu col passà del temp i robb hinn cambiaa, e lor hinn destinaa a sparì (anca perchè se sa pù indove hinn finii i donn di Ent, i Entess). Poeu ghe domanda a lor perchè se troeuven in la soa foresta, e i duu hobbit ghe parlen del sò viagg.
El vegg Ent, content de savè tutt 'sti notizzi (i Ent viven puttost isolaa, anca perchè tucc pensen che lor sien domà di leggend di temp passaa), el viv con preoccupazion quell che 'l sent a proposit de Saruman. Isengard, la sede del strion, l'è pròppi arent a Fangorn. Barbadalber l'ha vist i Orch tajà alber per fà sù fabbrigh de armi, e l'è minga content de quest.
On poo preoccupaa, el raduna tucc i alter Ent in d'ona Entaconsulta, per decid 'se fà. Intant Merry e Pipin viven con lù e beven la soa aqua, cosa che per on quai misteri je fa vegnì pussee alt.
Dòpo or e or de discussion (i Ent gh'hann ona lengua puttost longa e complicada), i Ent deciden de andà a fà guerra a Saruman, e inscì sorten foeura de la foresta e trann giò i mur de Isengard, col lassà in pee domà la torr de Orthanc, indove se troeuva Saruman. Intant, di alter Ent ciamaa Ucorni (Ent che hinn quasi vegnuu alber) vann in direzion del Foss de Helm, indove formen ona foresta indove i Uruk-hai scappaa di Rohirrim moeuren misteriosament.
A Isengard trada giò e inondada del fiumm Isen (i Ent hann traa giò anca ona diga che 'n bloccava el cors) Merry e Pipin troeuven on fracch de mangià e de bev, oltra che a l'erba-pipa tipiga de la Contea. E chì poeu finalment rencontren i sò amis Aragorn, Legolas, Gimli e Gandalf, oltra a fà la conoscenza con Théoden ed Éomer. Insema, entren denter a la torr de Orthanc e fronten Saruman. El strion l'ha perduu quasi tucc i sò poder, foeura quell de ona vos inscì possenta che la pò fàtt cambià idea. Ma Théoden el riess a resist ai tentazion de Saruman, menter Gandalf, oramai vegnuu l'omm pussee possent de tutta la Terra de Mezz, el s'ceppa el baston magigh de Saruman. Gandalf e i alter deciden che Saruman e Lenguadevermen (rivaa de pocch con la speranza che Saruman el fudess anmò quell de on temp e che adess l'è pù bon de andàssen via) gh'hann de restà 'me presonee sotta la guardia di Ent.
Intant Pipin el troeuva ona strana sfera de preja negra: Gandalf el se incorgg de la cosa e ghe la ciappa. Ma de nott, curios come l'è, Pipin el ghe varda denter. Quella preja lì a l'è on palantír, ona sfera che i re di omen de Númenor (on regn de la Segonda Età; ma a cuntàlla giunta eren ben pussee vegg ed eren staa faa de l'Elf Fëanor) doperaven per controllà i vari region del regn. Ma 'dess la pupart di palantír eren in di man de Sauron, che je doperava a sò favor. Quell de Isengard ghe serviva per parlà e per controllà Saruman. Adess Sauron el ved che de l'altra part el gh'è on hobbit, inscì el pensa che Saruman l'abbia tolt in gir (cosa gnanca troppa falsa) e che 'l gh'abbia lù el hobbit con l'Anell. Gandalf el riess a staccà Pipin del palantír prima che el hobbit poda parlà de Frodo, inscì per el Scior Oscur i robb resten minga tropp ciar.
Ma ormai Pipin el pò restà minga a Isengard, indove adess gh'è fiss l'oeugg de Sauron. Inscì Gandalf le ciappa e le porta con lù in del viagg che 'l gh'ha de fà in direzion de Gondor. Intant, Merry, Aragorn, Gimli e Legolas resten a Rohan per preparà l'esercit (insema a Théoden, ovviament) a partì per Minas Tirith, capital de Gondor e obbiettiv primari del pont de vista strategigh per i pian de Mordor.
Dòpo avè lassaa el rest de la Compagnia, Frodo e Sam hann traversaa el fiumm Anduin e hinn rivaa in sù la sponda oriental. Donca tacchen a camminà per i Emyn Muil, ona cadena de mont che la portaria in direzion del Morannon, el Cancell Negher de Mordor. Menter vann in direzion est, scomincen a sentì ona presenza che je seguta: Gollum, el vegg proppietari de l'Anell, che j'ha vist a Moria e da allora gh'è semper andaa dree senza fàss vedè. I duu hobbit però deciden de spettàll per fàggh ona trappola, e inscì el succed. Gollum ona nott el proeuva a mazzài per ciappà l'Anell intant che dormen, ma Frodo e Sam se desseden a l'improvvis (per Gollum; in verità s'eren mai indormentaa) e dòpo 'n quai moment de lotta riessen a ligàll.
Inscì dòpo avè provaa a resist on poo, Gollum el tacca a caragnà. L'è pròppi miss maa: a l'è on esserin gris e quasi senza pell, con duu grandi oeugg e che cont ona vos sibilanta el parla deperlù, come se 'l gh'avess dò personalità. Frodo el gh'ha pietà de lù e le lassa viv, regordandes de ona discussion che l'eva faa con Gandalf pocch prima de partì de la Contea. Inscì, anca se Sam l'è minga tant d'accordi, el decid de portàll con lor, in moeud de podèll controllà. Quand che 'l capiss che i duu voeuren andà a Mordor, Gollum (che l'odia la corda elfiga con la qual l'è staa ligaa) el proeuva a vegnì sò amis disendegh che 'l sarà lù a guidài fina al Morannon. Per dimostrà de vess leal ai sò noeuv padron el giura in sul Tesor (el nomm cont el qual el ciama l'Anell) de protegg el Padron del Tesor (donca, al moment, Frodo).
Inscì el scomincia el viagg di trii. Sam l'è minga tant content de questa situazion perchè 'l ved ciarament che Gollum l'è foeura de coo, tutt ciappaa a vorè 'l tesor per sè. Ma vist che quell lì l'è l'unigh a savè la strada per Mordor, i duu hobbit gh'hann de fidàss de lù. Dòpo 'n viagg pericolos assee (passen per ona granda palud piena de gent mòrta dent; ris'cen de vess vist de vun di Nazgûl, che dòpo avè perduu i sò cavai adess gh'hann di cavalcadur alaa) i trii riven denanz a Cancell Negher. Ma chì veden che poden minga passa de lì: a gh'è troppi orch, troppa sorvejanza. Gollum allora el capiss che 'l pò portà la situazion a sò vantagg e 'l ghe dis a Frodo e Sam de conoss on'altra via pussee sigura per entrà a Mordor. Ancamò senza alternativa, i duu hobbit ghe vann adree.
I trii passen per la region de l'Ithilien (la Terra de la Luna, ona region de Gondor a est de l'Anduin). Chì incontren on grupp de soldaa de Gondor che viven in di bosch e coppen tucc i amis de Mordor che passen de lì. Quei soldaa chì hinn comandaa de on tal Faramir. Quand che Gollum el ved quei omen, el scappa via stremii, menter Frodo e Sam vegnen ospitaa del generos comandant. Inscì poden assist a on'imboscada tenduda a on grupp de Haradrim (omen del sud al servizzi de Sauron). El ven foeura però che Faramir l'è 'l fradell de Boromir, e che i duu hinn i duu fioeu del Sovrintendent de Gondor, ona specie d visrè in attesa che 'l vegna de noeuv l'erede di antigh re de Gondor (cioè Aragorn). Quand Faramir el ven a savè che i duu hobbit conosseven Boromir, el scomincia a fàggh milla domand (ma lor duu saveven gnanca che lù el fuss mòrt). A la fin, per on lapsus de Sam, Faramir el capiss che Frodo el gh'ha l'Unigh Anell. Ma Faramir a l'è minga Boromir e, dòpo 'n brevissim moment de tentazion, el rinuncia a l'Anell e 'l garantiss ai duu hobbit ogni aiutt necessari per vegnì denter a Mordor.
Inoltra in del loeugh segrett che i soldaa de Faramir doperen 'me base, el ven trovaa Gollum che l'è dree a fàss on bagn in d'on laghett. I legg de Gondor vorarissen che 'l fuss coppaa, ma Frodo (con gran dispiasè de Faramir, che come Sam se fida minga tant de quell lì) el ghe salva la vita col garantì per lù.
Dòpo avè lassaa Faramir, i trii riven in sù i Ephel Dúath, i montagn de Mordor. Passen visin a la città de Minas Morgul (la città di Nazgûl) e poeu ciappen on longh sentee in salida. Poeu riven a ona galleria, che la porta a la torr de Cirith Ungol, a Mordor. In de la galleria el pian de Gollum el ven foeura ciar e nett. L'esserin j'abbandona e 'l spetta che 'l riva on moster orrend: Shelob, on demon antigh cont i somejanz de on ragn gigant, che 'l mangia tutt quell che 'l troeuva. L'obbiettiv de Gollum l'è de lassà i duu hobbit a Shelob e poeu ciappà l'Anell e tegnìssel per semper. Shelob la riess (l'è ona femmina) a ferì col sò velen Frodo e l'è in sul pont de mangiàll quand Sam el tira foeura la soa spada e le colpiss durament, fasendola scappà. Ma Frodo l'è lì a terra che 'l part mòrt, e Sam allora el ciappa la decision pussee dura de la soa vita. El ciappa l'Anell e 'l decid de finì la mission. Intant però el riva on grupp de Orch de Cirith Ungol che 'l ved Frodo e le porten a la torr. Inscì Sam el capiss che Frodo l'è anmò viv e donca lù, prima de tutt, el gh'ha de salvàll. E intant i duu hobbit hinn rivaa a Mordor.
Gandalf e Pipin riven a Minas Tirith e là incontren el Sovrintendent de Gondor, Denethor. Quest chì, che l'ha savuu de la mòrt del fioeu Boromir, el ghe fa a Pipin on fracch de domand sora el perchè e 'l per come l'è moruu. Pipin, movuu a commossion (Boromir l'è mòrt domà de tredes dì), el decid de mettes al servizzi de Denethor. Inscì el vegn ona guardia de la Cittadella de Minas Tirith. Ben prest el diventa amis de on'altra guardia ciamada Beregond. Col passà di dì, menter la città la se svoeuia di abitant che scappen in di montagn e menter i soldaa spetten i armad de Mordor e i (pocch) rinforz, Pipin el ved cress l'odi de Denethor per Gandalf (el pensa che la causa de la mòrt de Boromir el sia pròppi lù). Quand che 'l riva Faramir, i robb hinn semper pesg, perchè Denethor el riva a dì che l'avria preferii che 'l fuss mòrt lù puttost che Boromir. Faramir l'è appena tornaa de ona mission longa e pericolosa a est de l'Anduin, in de l'Ithilien, indove l'ha difenduu a longh la città de Osgiliath (on temp capital de Gondor e adess on mucc de ruvinn) e indove l'ha incontraa Frodo e Sam, appena duu dì prima. Gandalf e Pipin hinn content de savè che i sò amis hinn anmò viv, ma el strion l'è on poo preoccupaa quand che 'l Faramir el ghe dis che eren dree a 'ndà in direzion de Cirith Ungol (e donca capiss che Gollum el voeur tradìi). Inveci Denethor l'è bell inrabii, perchè l'avria voruu (compagn de Boromir), che l'Anell el fuss portaa a Gondor, in manera de podèll doperà contra Sauron in cas de pericol estrem. Quella chì l'è anca ona scusa per inrabìss anmò pussee con Faramir, che 'l ven mandaa a difend de noeuv Osgiliath, anca se ormai l'è pacifigh che ghe sia pù speranza de tegnìlla.
Intant a Rohan, Aragorn, Legolas, Gimli, Théoden, Éomer e Merry hinn dree a tornà de Isengard al Foss de Helm. In del viagg, de nott, incontren on grupp de ona trentena de personn a cavall: a hinn i Ramingh del Nord (compagn de Aragorn) e i duu fioeu de Elrond, ciamaa Elladan e Elrohir. Hinn rivaa a dàggh ona man ad Aragorn e hinn staa contattaa de Galadriel. El capp di Ramingh, Halbarad, el porta on messagg ad Aragorn: el gh'ha de passà per el Sentee di Mòrt. Rivaa al Foss de Helm, Aragorn el va dent a la fortezza indeperlù e 'l sfida Sauron col vardà el palantír: adess Sauron le sa che in gir per el mond a gh'è on erede de Isildur, che inoltra el gh'ha la spada  (Narsil) che gh'ha tajaa el did con l'Anell tanti ann prima. Poeu l'Omm, insema a Legolas, Gimli, ai Ramingh e ai duu Elf el partiss per Dunclivi, indove el tacca el Sentee di Mòrt. Chì incontren Éowyn, che la prega Aragorn de podè andàghh adree (de fatt l'è innamorada de lù), ma Aragorn el ghe dis de nò.
Besogna intant però savè che 'l Sentee di Mòrt el se troeuva in del mezz di montagn che dividen Rohan de Gondor (i Ered Nimrais, o Mont Bianch) e l'è ciamaa inscì per i gent che ghe viven. Quei là eren on popol de omen che dòpo avè giuraa a Isildur ajutt in la guerra contra Sauron, poeu per paura s'eren refudaa de rispettà la parola. Allora Isildur el gh'ha parlaa col re 'l gh'ha ditt che lor, anca quand sarien moruu, avrien mai trovaa la pas fina a quand avrissen minga rispettaa el giurament. L'unigh che 'l podariss fà rispettà 'sto giurament l'è 'l discendent de Isildur, cioè Aragorn. Donca la Grisa Compagnia la passa dent al Sentee di Mòrt (on loeugh longh e tremend: e anca Gimli el gh'ha paura a passàggh dent) e rivaa a la Roccia de Erech, Aragorn el ciama i Mòrt. Lor responden a la ciamada, e inscì vann tucc innanz in la strada dent i montagn, in direzion de Gondor.
On quai dì dòpo passen per Dunclivi anca Théoden, Éomer, Merry (che, vist la soa amicizzia con Théoden, l'è staa nominaa scudee de Rohan) e tutt l'esercit de Rohirrim che 'l re l'è riessii a radunà in quei brev period de temp. Rivaa là, incontren Éowyn e de lee sann che Aragorn l'è partii per el Sentee di Mòrt. Hinn proppi trist (compagn de Éowyn), perchè pensen che le vedarann mai pù. Donca resten lì per on para de dì, col spettà che riven alter soldaa. A la fin di duu dì, hinn pront per partì. Anca Merry el voraria partì per la guerra (vist che l'è restaa a Rohan sol e senza amis), ma Théoden el ghe dis de nò e le lassa a Edoras. Ma intant che l'è dree a disperàss, on cavalier ciamaa Dernhelm le carga in sul sò cavall e le porta con lù. I Rohirrim però gh'hann paura de rivà minga in temp per salvà Mundburg (el nomm col qual ciamen Minas Tirith): hinn tropp lontan. Ma ecco che ghe riva in aiutt i Drúadan, ona popolazion de omen di bosch bella antiga. El capp di Drúadan, ciamaa Ghân-buri-ghân el ghe mostra ona via per i bosch per rivà a Gondor in d'ona manera pussee svelta: in cambi el voeur domà che i Rohirrim dien pù la cascia a lù e ai alter del sò popol. Théoden a l'è d'accordi.
A Minas Tirith intant la situazion l'è bella critiga: i armad de Mordor hann passaa l'Anduin con di barch e hann riconquistaa tutta Osgiliath; inoltra hann traa giò la muraja che la proteggeva i camp del Pelennor, i praa che se troeuven denanz a la città. In ajutt di Orch hinn rivaa anca popolazion de omen fedel a Sauron: i Haradrim e i pirata de Umbar del sud, i Esterling de l'est e i Variag del sud-est. Senza cuntà che giamò de on quai dì a gh'è tanta ombria che se ved pù el Sô e che i Nazgûl, coi sò besti alaa, hann portaa el stremizzi tra i soldaa de Minas Tirith. Denethor l'accetta de dàggh a trà a Gandalf e 'l manda foeura on poo de cavalier comandaa del princip de Dol Amroth Imrahil per difend i soldaa de Faramir, che hinn dree a scappà de Osgiliath. Faramir e pocch alter soldaa riessen a tornà dent a la città (anca grazzie a la sortida de Gandalf che 'l riess anmò 'na voeulta a mett in fuga i Nazgûl), ma l'è ferii de ona freccia piena de velen. Denethor le ved e 'l va foeura de matt: el se pentiss de avèll trattaa in quel moeud e, col pensà che 'l sia tutt perduu, el decid de brusàss insema al sò fioeu. A 'sto pont l'unigh che 'l poda comandà la difesa de Minas Tirith l'è pròppi Gandalf. Per tutta la nott i Omen difenden la città di attacch tremend di soldaa de Sauron, ma gh'hann pròppi pocch speranz. A on bell pont el riva anca el capp di Nazgûl che l'è dree a sfidà Gandalf. Ma a l'alba se senten i corni de Rohan.
Ma sora i nav gh'è minga i pirata de Umbar, ma Aragorn, Legolas, Gimli e on grand esercit del sud de Gondor. De fatt, insema ai Mòrt l'eva conquistaa la città de Umbar, poeu l'era tornaa a nord e l'eva radunaa tutt i forz de Gondor che eren restaa a protegg i confin meridionai. In 'sta manera, la Battalia di Camp del Pelennor l'è vinciuda.
Intant, Pipin l'è on poo preoccupaa per la quistion de Denethor e Faramir e 'l va a ciamà Gandalf, che l'è in del mezz de la battalia. A sentì la storia, Gandalf el lassa tutt e 'l corr insema a l'hobbit in la Cittadella. Chì el riva in temp per vedè Denethor che l'è in sul pont de brusàss insema a Faramir (creduu bell e mòrt, o lì lì). Con l'ajutt de Beregond, Gandalf e Pipin riessen a salvà Faramir del foeugh. Denethor però el voeur minga savènn e 'l dis che tutt l'è perduu, vist che lù l'ha vist quant hinn grand i esercit de Sauron. E 'l misteri l'è ben prest risolt: Denethor el tira foeura on palantír, e con quell el va dent in la pira del foeugh e 'l moeur. Gandalf el capiss perchè Denethor l'era vegnuu matt: col vardà el palantír, Sauron l'era riessii a ingannàll e a fàggh perd la speranza.
Dòpo la battalia, Faramir, Éowyn e Merry (che l'è staa trovaa de Pipin), vegnen portaa ai Cà de Guargion, indove vegnen curaa de Aragorn, che inscì el mostra de vess el Re. Poeu, i general de l'esercit leaa (Gandalf, Aragorn, Éomer e Imrahil, pù Legolas, Gimli e i duu fioeu de Elrond) se riunissen per decid 'se fà. Gandalf el sa ben che l'è stada vinciuda domà ona battalia, minga la guerra; dent a Mordor a gh'è anmò 'na motta de soldaa ai ordin de Sauron. El problema l'è che con tucc quei Orch a Mordor, Frodo podarà mai rivà a l'Orodruin, la montagna indove 'l gh'ha de buttà giò l'Anell. Besogna donca svoià Mordor del sò esercit, e i unigh che poden fàll hinn lor. Se tratta donca d'on diversiv, per dàggh on poo de temp anmò a Frodo: e l'è possibil che 'l vaga minga ben. Tucc i generai accetten e se porten via, in direzion del Morannon, domà sesmila personn (trai quai gh'è anca Pipin - ma minga Merry). Rivaa al Cancell Negher, Aragorn (che l'eva giamò sfidaa Sauron col palantír) l'invita el Scior de la Terra Negra de vegnì foeura. I armad de Sauron circonden forz del Ben. On serv de Sauron, on omm che se fa ciamà la Bocca de Sauron, ghe mostra ad Aragorn e Gandalf i vestii de Frodo, inscì ghe fa cred che l'abbien ciappaa. Disperaa, i Omen se preparen a la battalia, convinciuu che la sia l'ultima. Combatten durament, ajuttaa di Aquil che lotten contra i besti di Nazgûl. Ma el par ciar che la ghe sia minga speranza.
Intant, Sam el riva a la torr de Cirith Ungol e, bell inrabii, el fa foeura ona motta de Orch (che tra l'alter s'eren giamò 'n bell coppaa tra de lor, perchè gh'aveven opinion different de 'se fà de Frodo). Vun di capp di Orch (Gorbag) l'è staa mazzaa de l'alter (Shagrat). In seguit a la confusion che ghe 'n ven foeura, Shagrat el riess a scappà coi vestii de Frodo e ghe je porta a la Bocca de Sauron.
Ma intrattant Sam el riess a liberà Frodo, che però l'è anca lù senza speranza, perchè 'l pensa che ghe abbien portaa via l'Anell. Ma Sam el ghe dis che l'eva ciappaa lù. Frodo, ormai quasi s'ciav de l'Anell, in d'on primm moment el se inrabiss on poo, ma poeu el ghe domanda scusa a Sam. Dòpo avè ciappaa di uniform di Orch, i duu hobbit entren denter a Mordor, in direzion de l'Orodruin.
La strada l'è longa e fadigosa, e i duu ris'cen anca de andà a la battalia del Morannon, vist che hinn vestii 'me Orch. Ma per fortuna riessen a scappà. Frodo l'è semper pussee stracch, perchè l'Anell, tant pù che se vesina al sitt indove l'è staa faa sù, pù el vegn pesant e difficil de portà. Sam l'ajutta come 'l pò, savendo che 'l pò minga portàll lù l'Anell.
Finalment, dòpo 'n bell poo riessen a rivà a la Montagna: la fin de on viagg longh quatter mes (hinn partii de Imladris el 25 dicember, e adess l'è 'l 25 de marz). Menter hinn dree a salì longh i fianch del mont, el salta de noeuv Gollum, che ormai el se sgond pù e 'l mostra ciarament de vorè l'Anell. Ma per el moment, el riess minga a ciappàll.
I duu hobbit riven dent a la Montagna, grazzie a on passagg faa sù de Sauron on'era prima. E lì, finalment, Frodo el gh'avariss l'occasion de liberàss de l'Anell e salvà el Mond. Ma oramai lù l'è tropp debol, menter l'Anell l'è semper pussee fort. Inscì, Frodo, a l'ultim, el resist minga a la tentazion e 'l scerniss de buttàll minga giò, e se 'l mett al did. Ma Sauron el sent finalment el sò Anell, e 'l se rend cunt de tutt i pian di sò nemis. L'è totalment stremii, e 'l ciama i sò Nazgûl per mandài a l'Orodruin.
A 'sto pont però anca Gollum el vegn dent a la Montagna, el capiss indove l'è dree a 'ndà Frodo (anca se con l'Anell l'è vegnuu invisibil) e ghe salta addoss. Dòpo 'n quai moment de lotta, Gollum el ghe sgagna via el did con l'Anell a Frodo, che inscì le perd e 'l torna visibil. Gollum l'è tornaa in possess del sò tesor. Ma l'è inscì content che in del saltà per la contentezza el borla giò dent a la lava del volcan, e col morì se porta dree l'Anell.
Sauron, perduu la font de tutt el sò poder, senza pù forza, el moeur; la soa torr (Barad-dûr) la croda giò; i Nazgûl, mòrt el sò padron, sparissen in del Nagott; i soldaa de Mordor perden la soa guida e scappen via stremii del camp de battalia, menter i Omen ne coppen  ona motta. Sauron l'è mòrt, l'Anell el gh'è pù, la Guerra de l'Anell l'è stada vinta. Ma Frodo e Sam se troeuven denter a on mont che l'è dree a saltà per aria.
Frodo e Sam se desseden on quai dì dopo a Gondor. Hinn staa salvaa di Aquil che, sotta la guida de Gandalf, hann sgoraa sora Mordor per cercài. A Gondor incontren tucc i sò vegg amis: Gandalf (che lor credeven anmò che 'l fuss mòrt a Moria), Merry, Pipin, Aragorn, Legolas, Gimli e Faramir (che in di Cà de Guarigion el s'è namoraa de Éowyn). Lì, in del Camp de Cormallen, riceven i onor de tucc i esercit che hann combattuu contra Sauron, e perfin Aragorn (vegnuu re de Gondor e de Arnor col nomm elfigh de Elessar) ghe rend omagg.
I Compagn resten a Gondor anca per l'incoronazion de Aragorn e per el sò matrimoni cont Arwen, la tosa de Elrond (quest chì l'è 'l terz matrimoni tra on'Elfa e on Omm in tutta la storia de la Terra de Mezz, dopo quei de Beren e Lúthien e de Tuor e Idril: tutti av sia de Aragorn che de Arwen). Al matrimoni vegnen anca Galadriel e 'l sò marì Celeborn. Faramir, sposaa a Éowyn (che l'ha finalment rinunciaa ai sò amibizion de guerra), el vegn el Princip de l'Ithilen, la terra che l'eva difenduu per tanto temp.
Poeu se sposten tucc a Rohan, per el funeral de Théoden, ma poeu de lì i strad tacchen sù a separàss: Aragorn, Arwen, Legolas, Gimli, Éomer ed Éowyn saluden i quatter hobbit arent a Isengard. Chì tra l'alter saluden anca Barbadalber, che ghe dis d'avè lassaa 'ndà via Saruman perchè ghe somejava ormai vegg e stracch. Aragorn saluda i hobbit e ghe promett, quand che 'l rivarà sù al Nord (perchè l'è anca re del Nord), de vegnì a trovài.
I hobbit, Gandalf, Galadriel, Celeborn ed Elrond vann innanz per l'Eriador, in de la direzion de Imladris. Menter hinn dree a passà per el Dunland, veden Saruman e Lenguadevermen andà in gir 'me di barbon e ghe offren el sò perdon. Ma Saruman el refuda e je maledis e, per minga andà con lor, el cambia direzion. Galadriel e Celeborn a on bell moment se separen di alter per andà a cà soa, a Lórien. I alter riven a Imladris, indove incontren Bilbo (che, senza l'Anell, l'è vegnuu vegg de brutt): chì ghe cunten sù tutta la storia e passen di bei moment. Quand che i quatter hobbit e Gandalf hinn dree a partì per la Contea, Elrond el ghe dis a Frodo che se voeur, vist che Arwen l'è vegnuda mortal, lù el gh'ha diritt a on post in sù la nav che la porta i Elf a ovest del Mar, a Valinor (la Terra Beada).Gandalf e i quatter hobbit riven a Brea, e dormen in la locanda indove on ann prima aveven incontraa per la prima voeulta Aragorn. El dì dopo, Gandalf je saluda e 'l partiss. I quatter entren in la Contea e veden che l'è cambiada on bell poo: on fracch de alber e cà hinn staa traa giò per fàggh sù di alter cà de preja orrend. Inoltra i hobbit hinn sotta al domini de on omm ciamaa Sharkey, che 'l viv a Cà Baggins. Dopo 'na quai resistenza, Merry e Pipin guiden la rivoeulta di hobbit contra quei Omen gramm chì, e riven a Cà Baggins per la resa di cunt con Sharkey. E 'l ven foeura che Sharkey l'è proppi Saruman, che l'è rivaa a la Contea prima de lor e 'l gh'ha faa sù el sò regn piscinin, domà per fàggh on dispiasè. Battuu ancamò 'na voeulta, Saruman el partiss, ma dopo avè insultaa Lenguadervermen, l'è coppaa de quest chì. Lenguadevermen però el ven coppaa de tre frecc di hobbit. Inscì la finiss la Guerra de l'Anell, in del pont precis (l'uss de Cà Baggins) indove l'era scominciada l'avventura de Bilbo (in del liber El Hobbit).
El passa on ann, e grazzie ai sforz de Sam (che 'l s'è sposaa con Rosie Cotton e 'l gh'ha 'vuu ona tosa ciamada Elanor) la Contea la torna bella come on temp. Frodo intant el scriv tutt i sò avventur e 'l ciama el liber El Scior di Anei. Ma i ferid del cortell del Nazgûl e de Shelob hinn tropp pesant per podèi sopportà anmò a longh. Inscì on dì Frodo el ciama Sam e 'l ghe domanda de fà on ultim viagg con lù: i Port Gris, a ovest de la Contea, indove parten i nav per Valinor. Sam el capiss minga subit la robba, ma quand ghe riva anca lù el tacca a caragnà. Intant hinn rivaa anca Merry e Pipin, che saluden per l'ultima voeulta el sò amis. Insema a Frodo, partissen per Valinor anca Elrond, Galadriel, Gandalf (ormai la soa mission in la Terra de Mezz l'è finida) e Bilbo. Inscì la finiss l'Età di Elf in sù la Terra de Mezz e la scomincia la Quarta Età, quella di Omen.
Sam, dopo avè saludaa la nav, el torna a cà soa (Cà Baggins), el varda la soa miee e la soa tosa e ghe dis: Son tornaa.
I appendis hinn ses.
Presentada 'me on'antologia di annai storigh de la Terra de Mezz, la cunta sù on quai antefatt necessari per capì on poo mej el contest in del qual hinn capitaa i avveniment cuntaa sù in del liber. Se poden trovà di risconter de quell che gh'è scritt anca in del Silmarillion e in del Hobbit.
Dopo avè faa ona prima brev introduzion con la Storia de la Prima Età, la guerra che l'Elf Fëanor l'ha faa contra el Scior Oscur Morgoth, l'apparizion di Omen in sù la Terra de Mezz, i matrimoni de Beren e Lúthien e de Tuor e Idril, se parla di discendent de 'sti dò union: i fradei Elrond ed Elros, mezz Elf e mezz Omen (Peredhil). Quand che i Valar riessen a batt Morgoth, i Omen che hann lottaa contra al Maa (i Edain) vegnen ricompensaa cont ona noeuva patria, l'isola de Númenor. El primm re di Númenorean (o Dúnedain, cioè Omen de l'Occident) l'è staa Elros, che l'ha scernii de vegnì uman, menter sò fradell l'è diventaa on Elf. I Númenorean eren bei e cont ona vida bella longa, ma col passà del temp gh'hann avuu paura de la mòrt e invidios di Elf. In l'appendis donca l'è cuntada sù la storia de la ruvina de Númenor (anca per colpa di tentazion de Sauron, el noeuv Scior Oscur), de come l'isola la sia stada quattada giò in del Mar e de come domà noeuv barch de gent fedee ai Elf e ai Valar, comandada de Elendil, la sia soravivuda a la catastrofe. Inoltra el ven cuntaa sù de la fondazion di regn de Anor e Gondor, la guerra contra Sauron e la soa mòrt.
Elendil e i sò duu fioeu (Anárion e Isildur) fonden duu regn in la Terra de Mezz: Isildur a nord el fonda el regn de Anor, Anárion a sud el fonda Gondor. L'è donca cuntada sù la storia di duu regn: al nord, el regn el finiss per sparì per colpa di invasion del capp di Nazgûl, anca se la familia real la resist e la riva bella drizza fina a Aragorn; al sud el regn inveci el resist ai attacch de Mordor, ma la dinastia real la spariss e 'l poder 'l ven ciappaa di Sovrintendent.
Infin, la ven cuntada sù la longa e difficil storia d'amor tra Aragorn e Arwen.
Poeu la gh'è la storia di Re de Rohan, a partì del primm re Eorl el Giovin fina a Éomer. I Rohirrim in origin eren on popol barbarigh che l'era vegnuu in soccors de Gondor dopo on'invasion de Esterling. El re de Gondor l'è staa inscì content de l'ajutt che gh'ha donaa a quel popol la region de Calenardhon, ciamada poeu Rohan. L'è cuntada la storia di guerr contra i Omen del Dunland e 'l rapport on poo ambigov con Saruman.
Per ultim, l'è cuntada sù la storia di Nan de la stirpe de Durin I el Senzamòrt.
La gh'è la cronologia di avveniment pussee important de la Segonda e Terza Età (per la prima gh'è minga di cronologii, vist che l'era soratutt l'età di Elf che, vist che hinn immortai, gh'hann minga l'istessa nostra vision del temp).
Fina a l'ann 3017 de la Terza Età la cronologia la va innanz per ann; poeu, a partì del 3018, la scandiss dì per dì la vicenda cuntada sù in del liber, fina a la partenza de Frodo di Port Gris. A quell pont, la gh'è ona brev cronologia de la Quarta Età, per fà vedè 'se l'è success ai member de la Compagnia che hinn restaa in de la Terra de Mezz.
Sam el vegn sindigh de la Contea per ben sett voeult e, oltra a quell, el finiss de scriv el liber scominciaa prima de Bilbo e poeu de Frodo. A la mòrt de la soa miee, on 22 de settember de tanti ann dopo, el ciappa sù tutt i sò robb, lassa el liber a la soa tosa Elanor e a sò marì e 'l partiss per i Port Gris e poeu per Valinor, ultim di Portador de l'Anell.
Merry e Pipin (che per i sò merit in battalia hinn vegnuu vun Cavalier de Rohan e l'alter Soldaa de Gondor) viven ona vita piena de soddisfazion in la Contea, vist che poeu hinn anca amis stregg del re Elessar. Quand se senten vegg, partissen prima per Rohan e poeu per Minas Tirith, indove moeuren on quai ann pussee tard. I sò tomb hinn staa miss arent a quella del re.
Aragorn (cioè Elessar) el regna per on bell poo de temp, come l'è staa giamò cuntaa sù, e 'l lassa el trono al fioeu Eldarion on poo prima de morì. El moeur a centnovant'ann, compagn di omen de la soa razza.
Legolas el porta di Elf del sò paes a viv in de l'Ithilien, menter Gimli, cont on quai Nan de la soa patria el se trasferiss a Rohan, in di Grott che se troeuven denter al Foss de Helm. Ma quand Aragorn el moeur, Legolas el decid de partì anca lù per Valinor, e 'l par che Gimli el sia partii con lù (unigh de la soa razza, e per grazzia de Galadriel).
L'appendis C la gh'ha dent on quai alber genealogigh de famili hobbit, cioè la familia Baggins, la familia Tuc, la familia Brandibuck, la familia Gamgee (che dopo Sam l'è vegnuda bella importanta) e quella di Cotton.
La gh'è ona nota sora i lunari di Elf e di Omen, oltra che al nomm di mes e di dì in vari lengov (Quenya, Sindarin e Kuduk).
La gh'ha ona guida a la scrittura e a la pronuncia di paroll present in del liber e che hinn minga staa voltaa in Ingles. Inoltra, la mostra duu di abecee doperaa in de la Terra de Mezz, cioè i tengwar (pensaa per el Quenya) e i run (i Cirthas Daeron), pensaa per el Sindarin e doperaa anca per l'Ovestron e 'l Khuzdul.
La forniss informazion etnològigh sora i vari razz de la Terra de Mezz (Elf, Omen, Orch, Ent, Nan, Troll e Hobbit) e sora i lengov principai de la Terza Età (Quenya, Sindarin, Khuzdul, Lenguagg Negher, Adûnaigh, Ovestron e Kuduk). A proposit del Kuduk, la lengua di Hobbit, vegnen mituu dent di informazion sora la manera che l'autor l'ha doperaa per voltà i vari nomm del Kuduk a l'Ingles, con particolar attenzion ai cognomm Gamgee (Galbasi), Cotton (Hltothram) e Brandibuck (Brandagamba).
Frodo Baggins: el protagonista de la storia, l'erede de Bilbo e 'l portador de l'Anell. Intelligent e curios, col passà del temp el ciappa anca on gran coragg, che le porta a fà di scern difficil, come quella de decid de vess lù quell che 'l portarà l'Anell a Mordor, quella de lassà i sò compagn ad Amon Hen, dopo avè capii che l'Anell je menarà tucc a la perdizion o quella de risparmià Gollum, decision che la sarà quella che le salverà a la fin. In del gir de on para d'ann l'è maduraa on sacch (anca se al temp de la storia el gh'ha giamò cinquant'ann). A la fin, stracch del mond e per i ferid che l'ha ciappaa duranta la soa avventura, el partiss per Valinor.
Samvise Gamgee: el servidor e 'l mejor amis de Frodo, al qual l'è ligaa de on sentiment che 'l pò parè quasi amor. Senza de lù, senza la soa fedeltà incondizionada, Frodo el saria mai riessii a finì la soa mission. El gh'ha on anim sempliz e pur, che le salva quand, dopo avè salvaa l'Anell di man di Orch, el riess a resist a la tentazion de tegnìssel per doperàll come che voeur. A la fin, l'è lù che, col restà in de la Terra de Mezz, el porta a la conclusion la vicenda de Bilbo e Frodo.
Meriadoc Brandibuck: vun di cusin e amis de Frodo. Insema a l'amis Pipin, l'aiutta Frodo longh la strada, col restàggh semper vesin. Quand i sò strad se separen, Merry el compiss grand impres  (compagn de guidà i Ent a Isengard) e tra l'alter el feriss a mort el Scior di Nazgûl.
Peregrin Tuc: l'alter cusin e amis de Frodo. Lù e Merry per on bell poo paren quasi inutil a l'impresa, ma a la fin lù, col vardà el palantír, el riess a distrà Sauron; inoltra, a Minas Tirith, el salva Faramir de la mort.
Bilbo Baggins: el protagonista de l'alter romanz, l'è quell che l'ha portaa l'Anell in la Contea.
Elrond: re (de ascendenz sia Noldor che Sindar) di Elf de Imladris, fioeu de on Omm e de on'Elfa, l'ha scernii de viv 'me Elf. L'è voeuna di personn pussee sagg de la Terra de Mezz, e la soa reggia l'è ona cà per tucc quei che scappen del poder de Sauron. L'ha vist la prima sconfitta de Sauron in la Segonda Età, e donca el gh'ha minga tanti speranz. Però l'ajutta i Compagn in tutt i moeud che 'l pò. L'è lù che 'l guariss Frodo de la ferida che 'l gh'ha 'vuu del capp di Nazgûl. A la fin del liber el partiss per Valinor.
Legolas: vun di noeuv compagn. L'è on Elf di Bosch, fioeu de Thranduil, el re de Bosch Oscur. Col passà del temp, el vegn on amis fedee de Gimli.
I Orch: ona massa senza nomm (foeura che on quaivun, compagn de Uglúk, Grishnàkh, Shagrat e Gorbag) de moster, soldaa al servizzi del Nemis, senza speranza de redenzion. Del Silmarillion a semm che i Orch hinn di Elf rapii e corrott de Morgoth.


El Matteo Salvini (in lombard Mattee Salvin, Milan, 9 de marz del 1973) l'è on politegh e giornalista italian, minister de l'Intern dal 1 de giugn 2018 al 4 de settember del 2019.
Iscritt a la Lega Nord a partì del 1990, l'ha faa, tra i vari caregh, el consilier comunal a Milan, el deputaa e, al dì d'incoeu, l'europarlamentar. L'è staa anca giornalista in sul giornal La Padania e in su Radio Padania Libera. El 7 de dicember del 2013 l'è staa eleggiuu segretari de la Lega Nord (el terz, despoeu Umberto Bossi e Roberto Maroni) e reconfermaa in del 2017, e l'è 'l leader del moviment Noi con Salvini dal dicember del 2014. Al dì d'incoeu l'è retegnuu vun di leader de la destra italiana e, in general, vun di politegh pussee important del moment.
Salvini l'è nassuu a Milan in del 1973, fioeu de ona casalinga e de on imprenditor. L'ha studiaa in del Licee Classich Lissander Manzon, per poeu andà a l'università per studià Storia, ma l'ha mai ciappà la laurea. Quand che 'l seva giovin l'ha frequentaa el center social de sinistra Leoncavallo, che l'ha influenzaa fiss i sò idej politegh.
Da bagaj l'era in del Moviment di Giovin Padan e poeu l'è diventaa segretari de la Lega Lombarda. Ai Elezion Padan del 1997 l'era candidaa in de la lista di Comunista Padan.
In del 1999 a l'è condanaa a 30 di de preson, cont la condizional, per oltragg a publich offizial per avè lanziaa di oeuv al Massimo D'Alema.
L'è staa Consijee Comunal a Milan dal 1993 al 2012, per poeu vess elegiuu de noeuv in del 2016.
L'è staa eleggiuu in del Parlament Europee in la Region Nord-Ovest e l'è 'ndaa in del Grupp Messedaa. In del 2009 l'è andaa in del grupp Europa de la Libertaa e de la Democrazia, l'è 'ndaa foeura in del 2014. In del 2015 l'ha fondaa, insema al Front National de la Marine le Pen, el noeuv grupp Europa di Libertaa e di Nazion. L'è anca el VicePresident de la delegazion italiana al Parlament Europee.
L'ha tolt part ai commission sanità, ambient e sicurezza del mangià e a quella de la coltura e educazion. L'è staa anca member de la collaborazion in tra l'Union Europea e 'l Cile. El s'è dimettuu in del 2006.
L'è staa rieleggiuu in del 2009, e l'ha tolt part ai commission Protezion del Comprô e Mercaa Intern e a la delegazion per la Corea e l'India. L'è sostituu per la Commission Mercaa Forest e per i relazion cont el Sud-Africa.
El 7 de dicember del 2013 el Salvini, cont el support del Roberto Maroni e del Flavio Tosi, l'è staa elegiuu segretari de la Lega Nord, despoeu avè battu ai primari el Umberto Bossi con l'82% di vot. La settimana dòpp el Congress de Turin l'ha ratifegaa la soa candidadura. Lung la soa segreteria el Partii l'ha ciappaa ona vision euroscettega, soratutt in di confront de l'Euro, ciamaa dal Salvini "crimen contra l'umanità". Di Elezzion Europee del 2014 l'ha scominciaa a collaborà con la Marine Le Pen, capa del Front National e cont el Geert Wilders, capo del Partii de la Libertaa olandes. I sò lianz e la soa politega europea hinn staa criticaa sossenn da l'Umberto Bossi, che 'l ha ricordaa al Salvini i sò radis de sinistra, e anca dal Flavio Tosi, che 'l reppresentava l'ala centrala del Partii, a favor de l'Union Europea.
In del April 2014 el Salvini el presenta el noeuv logo per i Elezion Europee, con scrivuu "Basta Euro" inscambi de "Padania", che 'l reppresenta ben la noeuva politega euroscettega e che la voeur portà l'Italia foeura da la Zona Euro. In quej elezion la Lega l'ha mittuu in di sò candidaa anca i reppresentant di olter moviment autonomist e anti-Euro, 'me Die Freiheitlichen, partii secessionista del Sud Tirol.
Ai elezion Europee l'ha ciappaa el 6,2% de vot, e donca l'ha nominaa 5 Deputaa. El resultaa l'è staa peggior di precendent Elezion Europee (-4%), ma mej di ultim elezion generai (+2.1). La Lega l'è rivada terza in Veneto cont el 15.2%, innanz ai partii nassu del vegg Popol de la Libertà 'me Forza Italia, ma el Flavio Tosi l'ha ciappaa pussee vot del Salvini, e l'è staa ciappaa 'me segn che minga tutta la LN l'è unida in di idej euroscettegh del Salvini. In Lombardia la Lega l'è rivada quarta, cont el 14.6% de vot. In quij elezion la Lega l'ha perduu el Piemont, che l'è diventaa a guida del PD del Massimo Chiamparino ma ha eleggiu el Massimo Bitonci sindegh de Padoa, loeugh tradizionalment de sinistra, roeul perduu poeu in del 2017, dopo che Forza Italia l'ha mollaa la maggioranza.
El Congress de la Lega a Padoa del luj 2014 l'ha approvaa i sò idej politegh, e soratutt l'ideja de creà on partii politegh giomell in del Sud Italia e in di Isol. I Elezion Regionai de l'Emilia Romagna han daa a la Lega Nord el 19.4% di vot, e l'è diventaa el segond partii de la Region e l'ha superaa de bon Forza Italia, e l'ha daa a la Lega la possibilitaa de divegnì la guida del center-destra italian. In del dicember l'è staa lanziaa el partii giomell Noi con Salvini e 'l Salvini l'ha ciappaa tanta popolariraa, tant che in d'on sondagg ipsos del 28 de febrar del 2015 l'ha ciappaa el 33% di preferenz, e l'ha "cementaa la soa posizion de moviment in cressita", han dii lor.
In del Marz del 2015 despoeu ona litt in tra i dò esponent pussee important de la Lega in Veneto, el Luca Zaia (sostignuu del Salvini) e 'l Flavio Tosi, el Tosi l'è staa mandaa via da la carega de Segretari Federal in Veneto e dal Partii. A bon cunt i elezion in Veneto hinn staa on success, cont el Zaia eleggiuu che, in tra la soa lista personala e i sò partii l'ha ciappaa pocch pussee del 50%.
El Partii l'è rivaa second in Liguria cont el 22.3%, second in Toscana cont el 16.2%, terz in di March cont el 13.0% and terz in Umbria cont el 14.0%. La Lega Nord l'è mai rivada inscì in volt in quij cinch region.
Ai elezion milanes del 2016 a l'è eleggiuu de noeuv al Consili Comunal, e l'è 'l segond pussee votaa dòpo de la Mariastella Gelmini, anca se Forza Italia l'ha ciappaa el doppi di vot de la Lega Nord. Inscambi, el partii Noi Con Salvini l'ha ciappaa circa el 2-5% in di comun del Sud Italia.
L'ha scernuu de recandidàss a capo de la Liga Nord in di primari del 2017 contra l'assessor lombard Gianni Fava, contrari ai sò idej nazionalista ed euroscettich.
L'ha venciuu de tant 'sti elezion primari cont el 82,7% e l'ha subit nonziaa 'na ligna dura contra di dissident e l'espulsion per quej che van foeura de la vos del partii.
Umberto Bossi l'ha dii de valutà l'addio al partii dopo de la soa vittoria, ma poeu l'è restaa in del partii, anca se 'na part di sò sostenitor l'ha fondaa Grande Nord.
A bon cunt i elezion ministrativ del 2017 hinn staa on success per el center-destra unii, che l'ha ciappaa città comé Genoa e Sest San Gioann, ma la Liga indeperlee l'ha perduu Padoa e l'ha faa nissun resultaa important al Sud.
A luj del 2017 el se s'cera contra di vaccinazion obbligatori voruu del Governo Gentiloni.
El se scontra anmò cont el Bossi quand che a la manifestazion de Pontida del 2017 el fa parlà no, e anca li el Bossi l'ha vist la situazion 'me on invitt a sortì de la Liga.
Dal november 2017 i sondagg, però, vista la noeuva descesa in camp del Silvio Berlusconi, dann la Lega semper pussee in bass e 'n cress costant per Forza Italia, che metten assee in dubbi el roeul de Salvini 'me capo del center-destra.
In di elezion politegh italian del 2018 l'è a capo de la lista de center-destra Liga per Salvini Premier, fàda su de la Liga Nord, de Noi con Salvini e de 'na quaj altra formazion pussee piscinina comè 'l Moviment Nazional per la Sovranità cont l'obietiv de vincc la leadership del center-destra e 'vègh la fiducia per deventà President del Consili di Minister.
El 3 de febrar 2018 el Luca Traini el terrorizza Macerata per or e 'l sbara a 6 negher, a on bar e a la sed del Partii Democrategh per vendetta dopo che in la città ona tosa cont di problema de droeuga, Pamela Mastropietro, a l'è stada mazzada e poeu squartada de on grupp de nigerian.
El vegn foeura poeu che l'omm, de estrema destra, a l'éra candidaa cont la Liga a Corridonia in del 2016 e che l'ha faa anca el member de la sicurezza in d'on sò comizzi.
El Salvini l'ha daa la colpa de l'attacch al Partito Democratico, che l'avaria faa tension sociala in Italia che la mena a on sconter social, e l'ha dii che vun che 'l spara a l'è semper on delinquent.
I sò deciarazion hinn staa sossenn criticaa e vist 'me ona manéra de fà propaganda in su 'n att violent e de sbassà la responsabilità del sò partii in la candidatura de l'omm.
A febrar 2018 l'ha deciaraa che la Liga l'ha bandonaa per semper la secession, de lu retegnuda inadatta al 2018.
El 9 de febrar a l'è vittima de on important attacch informatich ai sò infrastruttur faa de LulzSecITA che han robaa circa 20 GB de dacc e pussee de 70'000 e-mail, publegaa poeu el 22.
In di elezion politegh italian del 2018 la Liga la riva prima in la coalizion de center-destra, che però la riva nò a la maggioranza, e 'l Moviment 5 Stell l'è el partii pussee votaa. La pupart di segg a hinn tolt al Nord, cont on resultaa medi del 6% al Sud, cont l'eccezion de la Sardegna con circa el 11%. El se dimett dònca de Consiliee Comunal a Milan, roeul ciappaa in del 2016.
L'è recognossuu di forz del center-destra 'me sò leader e a la segonda consultazion cont el Sergio Mattarella e a quej cont la presidenta del Senad Maria Elisabetta Alberti Casellati el s'è presentaa cont el Berlusconi e la Meloni 'me capo delegazion.
El 1 de giugn el giura 'me minister de l'Intern del governo de coalizion faa cont el Moviment 5 Stell e guidaa del Giuseppe Conte, professor universitari.
El 25 de agost a l'è indagaa de la  Procura de Agrigento per el sò roeul in la vicenda de la nav Diciotti de la Guardia Costiera, che l'è fada attaccà a    Catania ma i sò immigraa a hinn minga faa sbarcà e dònca a l'è mittuu in del register di indagaa per sequester de persona, abus d'offizi e arrest illegal, insemma  al Capo de Gabinett del Viminal. Per 'sti accus la Procura l'ha domandaa l'archiviazion ma el Tribunal di Minister, el 24 de genar 2019, el ordena de andà innanz contra de luu. El 19 de febrar 2019 a l'è salvaa del process de la Gionta di Autorizzazion del Senad, decision confermada del pien del Senad el 20 de marz 2019.
In del luj 2019 el vegn foeura on scandol politegh per el sò partii, che l'è accusaa de avè trattaa cont la Russia per avègh di fond illegai. A bon cunt però el Salvin a l'è minga indagaa o alter, ma a l'è ciamaa a parlà in Parlament, ma el se presenta no.
El 8 de agost del 2019 el decid, dòpo che 'l governo l'ha avuu 'n mugg de tension, de s'cepàll e de presentà 'na mozion de sfiducia al Conte.
El 4 de settember del 2019 el torna a l'opposizion: El Governo Conte II el scerniss la Luciana Lamorgese 'me ministra al sò post.
El 20 de sginee del 2020 la Gionta di autorizzazion del Senad, cont on vot determinant di leghista, degià che la maggioranza l'éra 'ndada no a votà, la decid de parpoeu al Senad de mandàll a process per el cas de la nav Gregoretti che lu l'eva tegnuu foeura di port italian per on poo. L'ha lanziaa dònca 'na campàgna per el digiun in sò favor, che l'ha interrot dòpo du dì perchè l'è staa minga bon de resist ai tortellitt.
In del sgenee del 2020 el sostegn la corsa ai regionai de l'Emilia-Romagna de la Lucia Borgonzoni e 'l nass in risposta on moviment civich e popolista, quell di Sardell, ma a la fin a l'è elegiuu l'avversari Stefano Bonaccini. La soa coalizion elegg però la Jole Santelli 'me presidenta de la Calabria.
El 12 de fevree el Senad l'autorizza i magistraa a processàll per sequester de personna per el cas de la nav Gregoretti.
Durant de la crisi del COVID-19 l'ha criticad l'esecutiv de center-sinistra, per lu poch trasparent, assee centralista e nemis de l'imprenditoria.
Cont el borlà del governo Conte II, anca se in principi contrari, el scerniss poeu de sostegnì el governo Draghi, indova che l'è no minister.
I idej politegh del Salvini e del sò partii, despess ciamaa salvinism o salvinomics, a hinn ispiraa principalment al popolism e ghe gionten tant di element de destra, soratutt in del camp social e in su l'immigrazion, quant de sinistra, soratutt in l'economia.
El salvinism a l'è conservator social, contrari a l'abort, ai matrimoni e adozion omosessuai e dubbios anca in sui union civil, soratutt in di fasc pussee religios. El Salvini, deperlu, el sostegn di formi de tutela per i union de facto gay.
El Salvini l'ha espress di posizion a favor del sens de comunità in di regimm totalitari 'me quell de la Corea del Nord e 'l parpoeun di mesur de massificazion 'me la coscrizion di giovin in di Forz Armaa.
L'è anca assee ligaa al concett de "radis cristian" de la società, de respettà e applicà.
El salvinism a l'è assee dur in su la lotta a l'immigrazion clandestina, soratutt quèlla del Mediterraneo, che l'è deventada vun di argoment principal de la Liga in di elezion politegh italian del 2018 e l'è scettegh in su la possibilità di corrent pussee conservativ de l'Islam de adattàss a la Costituzion italiana.
El Salvini el se deciara a favor di vaccinazion ma contra l'obbligh vaccinal e l'ha mostraa pussee de 'na voeulta solidarietà a sociazion antivaccinista e a di presunt danegiaa de vaccin.
El Salvini a l'è contrari di scont de pena e l'è a favor de la castrazion chimica per i pedofil, i stupraator e i maniach conclamaa. L'è contrari ai limitazion a la polizia e al riatt de tortura.
A nivell territorial a l'è autonomista e a favor di investiment al Sud, dopo on period de ciar antimeridionalism. Independentista finna al 2014, in del 2018 l'ha deciaraa la soa contrarietà a l'independentism.
Prima de andà al governo contrari a l'esistenza di Prefett, ch'eren vist 'me segn del poder centralista del Stat, al governo l'ha inveci sostegnuu la necessità de dàgh pussee poder.
El Salvini l'ha espress vari formi de euroscetticism, sia dur e a favor de la sortida de la moneda unega e de l'Union, sia pussee morbid, cont domà 'na volontà de reforma de l'Union.
A l'è deciaratament contrari ai sanzion daa de l'Europa a la Russia.
El sostegn tipicament di formazion de destra popolista ed euroscettega, per esempi l'ha supportaa el Donald Trump ai elezion presidenziai di Stat Unii del 2016, la Marine Le Pen in di elezion presidenziai in Franza del 2017 e 'l Norbert Hofer in di elezion presidenziai in l'Austria del 2016, oltra che 'l Geert Wilders in di legislativ olandes.
In del 2009 a la Festa de Pontida l'ha intonaa di cor de stadi offensiv contra di napoletan che han faa indignazion in tutt el mond politich, anca in di sò liaa.
L'ha anca espress pussee de 'na voeulta el sò distacch de la bandera italiana: In del 2011 l'ha dii de 'vègh a cà soa domà la bandiera de Milan e quella lombarda e de trovà che 'l Tricolor el fuss domà la bandera de la squadra del folball, che lu el tifava no.
El 7 de magg 2009, in occasion de la presentazion di candidaa de la Liga ai elezion de la Provincia el parpoeun de fà di vagon de la metropolitana domà per donn, per lu minasciaa di extracomunitari, e di post reservaa ai milanes. L'è staa criticaa sia del Partii Democrategh che de el Popol de la Libertà, e 'l President de la Commission Sociala del Comun, Aldo Brandirali del PdL, l'ha dii che l'unica manera per fàll saria de pontà ona stella in sul pecc di gent, on reciam a l'Olocaust, e l'ha dii che 'l Salvini, pur de ciappà vot, a l'è pront a deventà disuman.
In del magg 2013, dopo che on imigraa l'ha mazzaa trè personn cont on piccon, l'ha criticaa i politich d'immigrazion del governo Letta e soratutt la ministra Cecile Kyenge e l'ha dii che i "clandestitt che voeuren regolarizzà mazzen a picconaa" e che "i vertur a hinn on invit a la delinquenza". L'è staa criticaa assee del PD e anca de la commissaria europea Cecilia Malmström, che l'ha definii razzista.
El 15 de agost 2016 l'ha dii a la festa estiva de la Liga a Pont de Legn che boeugna "nettà i città di immigraa" e "dà man libera a la Polizia". Oltra a l'indignazion de la politica anca i sindacaa de Polizia s'hinn indignaa e l'è staa accusaa de vorè fà ona nettada etnica.
Salvini, anca se l'ha mai citaa direttament, l'è retegnuu on sostenitor de l'esistenza del pian Kalergi, pian inventaa de on negazionista che 'l afferma che i elite voeuren fà ona sostituzion etnica in Europa.
El Salvini el s'è s'ceraa contra di matrimoni e di adozion gay e l'ha domandaa de retirà di bibliotech de Milan on liber che 'l parlava de ona familia gay, deciarand che se la società la scomincia a considerai normai l'è finida.
El Salvini, senza nissuna competenza immunologica, l'ha diciaraa pussee de 'na voeulta che i vaccinazion a hinn pericolos e che se pòden no fà segond el pian vaccinal italian e l'ha ricevuu el biasim di scienziaa italian, soratutt del famos divulgator Roberto Burioni.
El Salvini l'ha espress el sò apprezzament per l'Euro, ma domà per el Nord Italia, e l'ha paragonaa el Sud a la Grecia, e l'ha domandaa che l'Europa la gh'avess el poder politich de lassà foeura de l'Euro i region pover.
In del 2013 l'ha parpognuu che i Sindegh de la Liga fasessen resistenza civil ai misur impost de l'Europa, che l'ha paragonaa pussee de 'na voeulta a l'Union Sovietega o ai Gulag.
In d'on post del 27 de april del 2018 el Salvini el dis de avè mai capii nagòtt di disequazion e 'l cas a l'è deventaa viral in su la red dopo che 'l partii per la scienza W la Fisica l'ha publegaa on comment a tema e la notizia l'è rivada anca a Porta a Porta, indova el Bruno Vespa l'ha dii de savè nanca sa l'è 'na disequazion.
El Salvini a l'è despess accusaa de 'vègh on rapport minga ciar e ambigov cont l'independentism. Segretari de la Liga Nord per l'independenza de la Padania elegiuu cont el motto "Futur l'è independenza" in del 2013 e autor de on convegn di independentista de tutta l'Europa in del 2014 el scomincia a in graziàss i nazionalista italian cont di manifest che, cont ona citazion de la Leggenda del Piave, disen "el passa no el forestee" e a la fin de l'ann el fa su Noi con Salvini, moviment destinaa ai meridionai dei sò idej.
Per quatter agn el ciappa mai 'na posizion netta e l'ha preferii restà in l'incertezza e varià i sò argoment a segonda del destinatari del discors, domà in del 2018 el rinnega pubblicament, senza mollà la carica de Segretari de la Liga, l'independentism.
In sul referendum per l'independenza de la Catalogna del 2017 l'ha espress ona posizion contraria e l'ha retegnuu l'att 'na forzadura, dopo agn de support a la causa catalana, e l'ha scatenaa accus de la part independentista de la Liga, che l'ha anca vist fredd e minga interessa ai referendum autonomista de Lombardia e Veneto, de lor retegnuu lesiv del sò progett nazionalista e di sò liaa.
El Robert Maron, dòpo di deciarazion contrari de la Giorgia Meloni, l'ha minasciaa 'na crisi de governo regional, evitada grazia al facc che Fredej d'Italia lombard a l'éra assee a favor de la consultazion.
In del 2002 el se marida con la Fabrizia Ieluzzi e gh'han on fioeu, Federico, in del 2003. Despoeu se separen e divorzien e 'l Salvini la gh'ha ona noeuva fioeula in del 2012, la Mirta, con la Giulia Martinell.
In del 2015 el giornal de spetegolezz Novella 2000 el dis che 'l Salvini el gh'ha ona storia con la Elisa Isoardi, poeu confermada. In l'estad del 2017 i giornai han parlaa de 'n tradiment e de 'na crisi in tra i du, e l'amor el finiss on quaj mes dopo. Dopo el se mett insemma a la fioeula del Denis Verdini.
El Salvini l'è pròppi on gran tifos del A.C. Milan.


Lamù (うる星やつら, Urusèi Yatsùra?, traduzión "Quèj là del pianètta Uru", "I tizzi de la stèlla Uru") a l’è ‘n manga shōnen, creàa del Rumiko Takahashi e pubblicàa in giappón in del rotocàlch settimanál Weekly Shōnen Sunday, pubblicàa  de la Shogakukan, infra el 1978 e ‘l 1987. In del 1980 l'òpera l’ha vinciùu el Premi Shogakukan per i manga in tucc e dò i categurìj shōnen e shōjo, e in del 1987 el Premi Seiun come migliór fumètt SF/fantasy.
In del cors del temp, del manga la n’è stàda tràda foeura 'na serie anime a la televisión, ses film e dódes OAV.
El manga l’è stàa miss foeura in italián de la Granata Press de l’aprìl del 1991 al marz del 1995 prima e poeu de la Star Comics del marz del 1997 fina al febbrár del 2001. Inveci, l'anime, l’è stàa trasmettùu domà de TV privàa e de circùit  a la televisión a comenzà del 1983.
Il tìtol originál a l’è 'n gioeugh de paròll quasì impossìbil de vèss tradòtt in di àlter lengov: urusèi a l’è ‘na versión tipica del parlàa comùn manch formál de orósai (熕い), o ben "che ‘l fa spuèll" o "fastidiós", generalmént doperada di òmen come 'n’esclamazión per fa citto 'n quajvun che l’è drée a desturbà. Yatsura l’è anca lee 'na forma del parlàa comùn e minga tròpp graziosa per dì "gent", anca cont el significàa di "chì là", "gentaja".
Comunque, degià che in del tìtol la paròla urusèi l’è scrivuda cont el kanji 星 (sei), che ‘l voeur dì pianètta o stèlla, el sò significàa el pò vèss anca leggiùu come pianètta Uru o stèlla Uru. In quèlla manera chì el nass el gioeugh de paròll del tìtol, che ‘l sò significàa el pò vèss tsia come  Chi tizzi là che fànn spuèll/dann fastidi, sia come chi tizzi là del pianètta Uru o Gent del pianètta Uru. 'Na traduzión possìbil, ancabén approssimativa la podarìss donca vèss: chi sèccaball là de la stèlla Uru. Ind on quàj nùmer de Shonen Graphic dedicàa a Urusei Yatsura la gh'è su la traduzión in inglés noisy people (gent che fa frecàss).
De sorapù a gh'è de notà che ‘l pianètta (o stèlla) Uru l'è mai citàa in la stòria, tant in del manga quant in di anime. A gh'è de sconfóndell nò cont el pianètta de indoe 'na protagonista, la Lamù, l’è vegnuda, che el ven cità vari vàlt  in la stòria cont el nòmm de òniboshi (鬼星), che ‘l pò vèss tradòtt come Pianètta di Òni.
La stòria la cunta su i avventùr balzàn d’on grupp de liceàj che vìven a Tomobiki, on sit immaginari che ‘l corrispónd al distrètt cittadìn de Nerima a Tokyo, che ghe frequénten el liceo che ‘l gh’hà l’istèss nòmm (el Tomobiki l’è vun di dì che fànn su el rokuyō (六曜, rokuyō?), on perìod de ses dì, che come concètt l’è l’istèss de la nòstra setimana doperàa inscambi in del calendari de la luna e del sol giapponés).
On dì i Òni hinn vegnùu del spazzi per conquistà la Terra. tuttamànch i gh'hànn dàa ai terrèster 'na possbilità de salvazión: se ‘n vèss umán, cattàa foeura a cas per mèzz d'on compiuter, el riessirà a toccàgh i còrn a la Lamù (la fioela del capp di  Òni, ‘na tosa bellissima con su domà on bikini tigràa) de lì a des dì la Tèrra la sarìss lìberada. La scèrna l'è andada sora l’Ataru Moroboshi, on liceál assosènn dislippàa, stùpid e socchée. Molt interessàa a l’offèrta de avègh de "brancà" la Lamù, l’Ataru l’accetta. In del cors de la gara, però la Lamù la lassa lì tucc con la soa capacità de volà,  che ‘l manda in aria tucc i tentatìv de l'Ataru di toccàgh i còrn. L'ottàv dì, la succed ‘na ròbba de cred minga, l’Ataru el riess a streppàgh via el reggipètt del bikini ma el gh’hà nò la possbiltà de toccàgh i còrn. Quèlla nòtt là, la Lamù la proeuva a recuperà el sò reggipètt (vist che la gh'aveva nò adrée on costùmm de ricambi) ma el grand ròsc de giornalista intorna de la ca’ la ruza indrée. El nòno dì de la gara l’Ataru el cerca de sfruttà la debolèzza de la Lamu, che, per quattàss el sen, l’è obligada a rallentà. Anca in quèll caso chì la Lamù l'è on òss tròpp dur e l’Ataru el ven menà via in portantina dòpo de vèss borlà giò sora ‘n tècc. La situazión l’è senza speranza,la  popolazión la tacca a vèss infogorenta contra de l’ Ataru (in de l'anime, giamò del primm dì de fallimént, di infolarmàa en domanden la pènna de mòrt per i sò genidór) e financa i sò genidór se penten de avèll mìss al mond.  Al fin de mèttegh adòss el coragg de levàss su de noeuv e scombàtt ancamò, la Shinobu Miyake, la sua morósa, la mètt in paròla che se ‘l  vincerà la gara contra de la Lamù lee le sposarà. L’Ataru, che l’aveva ciappà su de noeuv la fòrza, el torna anmò in sul loeugh de gara per ùltimm dì de sfida. Cont el doperà el reggipètt  come èsca, a la fenitiva el rièss a attirà la Lamù vèrs de lù e  toccàgh i còrn: la gara l’è vinciuda ma la dislippa de l'Ataru, però, la trasformaper lù  'na vittòria in ona battuda. Tutt contént de la vittòria ottegnuda, l’Ataru el ven foeura che finalmént el podarà sposàss; la dichiarazión la ven capida mal de la Lamù che la ciappa come ‘na propòsta de matrimòni per lee, sostegnida anca di giornalista sabettón. Ferida de la situazión, la Shinòbu la refuda de scoltà i spiegazión del sò morós e la lassa lù in di brasc de la Lamù che l’accètta la propòsta involontaria de l’Ataru.
Dòpo on poo de temp, on grupp de ammiradór ostinàa de la  Lamù (i istèss che in la serie animada diventarann di personagg fiss conossùu come "ammiradór de la Lamù") i costrìngen l’Ataru a compì 'n strani rito per ciamà indrée la tosa in sul pianètta. La soa strana domanda la ven scoltada doma del pilòta d’on tassì spaziál che, per menà i bagàj del Tomobiki a la ca’ Moroboshi, el pretend come compéns i risèrv de petròli de la Tèrra. Donca i "amìs" descareghen la colpa adòss a l’Ataru che ‘l ven inevitabilmént odiàa del mond. La situazión l’è critica ma la pò vèss sistemada de la Lamù, che tornada in su la Tèrra la propònn de pagà el cunt de la corsa in tassì e la voeur inscambi stabilìss in di Moroboshi. Miss ind on cantón, e senza vij de fuga e con on linciàgg come ùnega altra possibilità, l’Ataru el gh'hà de acettà la propòsta de la Lamù. El sò gèst, però el quiettarà minga de tutt i abitánt de Tomobiki perchè ‘l petròli portàa via del tassista come garanzia del sò credìt el ven dàa indrée in forma de pioeuva che la crodarà in continuazión in su la Tèrra.
Dòpo la brutta figura de la sfida, la lit con la Shinòbu e l'umiliazión subida in mondovisión, l’Ataru l’ha perdùu ògni interéss in di confrònt de la tosa e ‘l tenta divèrsi vòlt a fà su de noeuv la relazión con la Shinobu (o comunque de fàss vardà adrée di àlet tosànn) cont el sol risultàa de ottegnì di descàregh elèttrich potént e dolorós slanzàd de la Lamù. Quèsta situazión l’andarà innànz fin tant che la Shinobu la pèrd ògni interèss per Ataru come morós, le bandòna a la definitiva e la cerca 'n'altra persòna de amà.  De tucc i manér l’Ataru (semper tomentàa d’ona dislippa senza confìn che ghe fa incontrà i vèss pussée strani de la Tèrra, del mondi di spìrit e del spazzi), impuneménch i castìgh dolorós de la Lamù el và innánz a cercà de fàss vardà adrée de qualunque tosa che la ghe capita intorna. In quèst l’è iuttàa de la soa capacità di vegnen foeura sàlv di ferìd che, diversamènt i sarìssen stàd mortáj per qualunque àlter vèss umán  — el ven dìi de lù che "el gh'ha la sopravvivenza d’on burdòcch e ’l podè de cura de ‘na lusèrta " —. L’Ataru el rièss ancasì a compì di prodèzz fìsich dègn d’on ningia e a bloccà 'na katana a man biòtt.
La stòria la fa ona voltada quand che la Lamù, per portà a tèrmin el sò cammìn de scoeula e stagh arént a l’Ataru (che le considera come ‘l sò marìi), la se iscrìv al Liceo Tomobiki per vèss missa denter in la class 2-4 — l'istèssa che l'è frequentada del gióvin Moroboshi —. El rivà de l'aliena el passa minga via senza vèss notà: l’Ataru, che l’era adrée a mangià quand che la Lamù l’è stada presentada come 'na noeuva compagna de class, l’hà ris’ciaà de morì soffegàa intanta che i àlter bagàj de la class restàven instriàa de la bellèzza de la tosa.  Intra tutt, però, el Shutaro Mendo a l'è quèll là che ‘l rèsta pussée colpìi de la noeuva compagna de class. El gióvin l’è el fioeu del Mendo (la famiglia pussée ricca del Giappón), cortés e con manera soratùtt vèrs i tosànn. El Shutaro quasi sùbit el se mètt a vardàgh adrée a la Lamù e inscì el fa inrabì la Shinòbu che la s’era inavaghida de lùu e l’era ‘drée a cercà de conquistàll. Intra i bagàj la nass ‘na sòrta de "quadràa amorós" (Ataru-Lamù, Shutaro-Shinobu) minga offiziál, che ‘l sarà protagonista de tanti di capìtoj adrée del manga e di episodi de la serie a la televisión.
El rappòrt strètt che ‘l gh’è tra la Lamù e l’Ataru el càosa l’invidia di àlter compàgn de class che, per pagura de la tosa, ghe stànn attent a provagh minga a convincela a lassà l’Ataru. L'ùnega eccezzion l’è quèlla di ammiradór de la Lamù (soratùtt el Megane) che, quand che veden la Lamù e l'Ataru pussée in intimitàa, spètten minga a mèttes in mèzz infra de lor e ciàpen a bòtt l’Ataru de bon.
In del cors de la stòria i sentimént de l’Ataru vèrs la Lamù i se trasformen: el bagàj el se affeziona semper pussée a l’aliena ma ‘l gh’hà nò la fòrza de ammètt che ‘l ghe voeur ben a lee e ‘l manten in di sò confront 'na condòtta putòst malmostosa. I sò sentimént vegnen foeura domà quand che la Lamù la se troeuva in perìcol:  l’Ataru el trà via nò el temp innánz de mètt in perìcol la soa vita per salvà la tosa, e financa el riva a compì di azión che pàren impossìbil per qualunque vèss umán.  Quand che ‘l perìcol el s’è slontanàa l’Ataru el tacca de noeuv a vègh la condòtta del socchée, e inscì el fa inrabìi la Lamù.
On esempi de quant  l’Ataru el sìa ligàa a la gióvina Òni el se troeuva in del primm di OAV de l'anime Cosa el succederà in del futùr de la Lamù?. In quèll episòdi chì i protagonista gh’hann la possibilità de creà el sò futùr ideál e l’Ataru el scernìss de tirà in pee on àrem. Quand che 'l bagàj el s 'accòrg che la Lamù la ciapava minga part in del sò futùr— lee le aveva lassàa perché l’era tròppa trascurada e obligada a ‘na vita a tirà là — el rinonzia per semper al sò sògn per lassà minga andà via la tosa.  In de l'OAV se troeuva anca 'na sequenza indoe se ved quant l’Ataru el ghe voreva ben a la giovina aliéna. Vun di possìbil scenari futùr el gh’hà l'inviada cont el matrimòni de l’Ataru e la Lamù, ma la probabilità che ‘l succeda l’è assée bassa. La Lamù, dòpo de avè vedùu la scèna del matrimòni de lor, la se mètt a piang de la giòia: quèst el ruza l’Ataru a fàa tuscòss per permèttegh a quèll scenari chì de portàss a coo anca se ‘l và contra di sò interèss.
Dent a l’òpera la trama menmàn la se sviluppa : a se po’ parlà de 'na serie de stòri indipendént piscinìnn (che de spèss ciappen pussée d’on capìtol del manga) e se sàren su in deperlór, che però in del sò complèss fànn vedé el svilùpp di rappòrt infra i personàgg. Nissuna di questi, però, la mena a ‘na voltada decisiva de l’intrècc di avvenimént: s'a se conóssen tucc i personàgg a l’è possìbil de leg i capìtol del manga o vedè i episòdi di anime in de l'órdin ch ' a se voeur. Tanti di situazión rappresentàa gh'hànn denter on tochèll de la vita e de la cultura giapponesa, ma hinn presént anca di parodìj de la società del dì d’incoeu  e del foclór giapponés (compàgn che I Simpson per el pùbblich statunitèns). Rispètt al manga la serie animada la presenta on mucc de differénz:
On quàj personàgg, che in del manga el se fa vedè minga tant, el diventa 'na presenza fissa. Intra de lor l'esempi miglior l’è quèll di ammiradór de la Lamù: el Megane, el Perma, el Kakugari e  ‘l Chibi in del manga compàren domà in di primm du volumm el poeu vegnen sostituìi de Shutaro, inveci in de l’anime fànn insèma el mestée di protagonista.El Ten, el cusin de la Lamù, in del manga el compár domà a partì settim volùmm inveci in la serie l’è presént giamò in del tèrz episòdi. Tanti di stòri del manga hinn stàa cambiàa di produttór de l’anime per tirà denter quèll noeuv personàgg chì.On quàj personàgg presént in del manga l’è stàa minga traspòst in la serie. Infra sti chì el pussée importánt l’è el Kosuke Shirai, el primm amìs de l’Ataru, che la pupàrt di vòlt  in de l'anime al pòst de lù gh’è el Perma.I episòdi, rispètt al manga gh’hànn vari tipi de trasposizión. Tanti hinn fàa su de dò o divèrsi stòri miss insèma,  ma se troeuven anca di pontàd in di quàj voeuna stòria la ven slargada grazie a di part creàd apòsta per rivàa a la durada standard de l’episòdi (pressappòch 25 minut). Di stòri che in del manga òccupen divèrsi capìtol hinn stàd miss insèma a fà su on ùnegh episòdi, e ‘na quàj pontada la gh’hà nò el sò corrispondènt in del manga degià che a hinn stàd creàa di produttór de la serie.L'órdin che i stòri vegne cuntàa su, de sòlit, l’è minga l’istèss del manga.  Di Alter differénz importánt intra ‘l manga e la serie animada hinn quèj sora i rappòrt affettìv  tra i personàgg. In de l'anime l’Ataru e la Lamù mantegnen ona condòtta compàgn che fudèssen morós — s'a se tègn minga in cunt del mucc di vòlt che l’Ataru "l’hà fàa la lègna foeura del bosch" e del fàa che lù l'era renitént a esprimm i sò sentimént—. Lor se troeuven divèrsi vòlt tiràa denter in di situazión romàntich che on para de vòlt i menerànn i bagàj a basàss. De spèss, inveci in del manga el succéd che la Lamù la basa l’Ataru, ma in si situazión del tùtt divèrsi rispètt l’anime. La maggiór pàrt de sti scèn chì in la versión animada l’è sostituida de ‘na brasciada de la Lamù, che di vòlt l’è seguida de 'na descarega elèttrica.
Anca i rappòrt affettiv del Shinobu hinn raportàa in manera divèrsa in de l'anime e in del manga. In del manga, dopo avè provà a conquistà el Shutaro, la tosa la restà deperlée per on mucc de temp fina che la conóss l'Inaba (on bagàj che ‘l gh'hà su semper on costùmm de conili) e la ghe s' innamora. In de l'anime, l’Inaba el gh’è nò: a l’è presént domà in di OAV e in del quint film; in quèll caso chì le gh’è stàa dàa pussée de spazzi ai situazión che Shinobu e Mendo hinn in compagnia de l’Ataru e de la Lamù e se lassà intènd che sìen dò cobbi de morós.
El manga l’è stàa miss foeura a partì del 1978 in sul rotocàlch settimanal antològich Shonen Sunday (voeuna di principàj pubblicazión a fumètt giapponés), e l’è diventàa sùbit on succèss de critica e de pubblich e per el quàl el Rumiko Takahashi l’hà cippàa el premi per el " Neouv Artista Miglior" de la Shogakukan (la casa editrìs del Shonen Sunday). Ancabén la rivista indoe l’era pubblicàa in serie la fudèss (e la sìa anca adèss) riservada a 'n pubblich isoratùtt maschìl, el fumètt de la Takahashi l’è cressùu in popolaritàa infra i tosànn. I ediziֶón giapponés finadèss hinn stàa ‘sti chì:
Shonen Sunday: l’è stàda missa foeura in su quèst rotocàch settimanál anatològich del 1978 al 1987, insèma con pussée de 20 tìtol anmò. El manga l’è fàa su de stòri, che generalmént se conclùden in deperlór, de la longhèzza de 15 pàginn, in biànch e négher. Di vòlt i primm pàgin d’ona stòria hinn a colór, oppùr la stòria intrega la podeva vèss realizzada in biànch e négher. La carta doperada di settimanáj antològich giapponés che gh'avevan denter  la serie di manga l’era (e l’è anca adèss) de cattiva qualità (de nòrma quèll tipo de pubblicazión chì el ven leggiùu e poeu trà via e i lettór assosènn passionàaa a ona stòria la compren trada insèma in di volumètt de qualità superiora), per quèst n’è restàa pochìssim de còpi de quèsta pubblicazión originál chì.Tankōbon: compàgn che per altri manga de succèss i stòri hinn stàa tràd insèma e stampàd in di librètt (che in quèll caso chì gh’aveven denter 11 puntàd a la vòlta). In del complèss hinn stàa prodòtt 34 volùmm. La qualità de la carta l’è decenta e ògni volùmm el gh’hà su 'na sora-covertinna de plastega a colór.Wideban: i ristàmp dei Tankōbon hinn stàa sostituìd menemàn di Wideban, quèsti chì hann taccàa a vèss pubblicàa a l’inviada di ann 1990 vèrs el décim anniversari de la primma pubblicazión. Ògni nùmer el gh’hà dent 26 stòri per 15 volùmm in tutt, stampàa in su ‘na carta de qualità migiora.Bunkoban (edizión saccociàbil): de grandèzza de mèzz intra i Tankōbon e i Wideban di quàj n'hann ciapàa el pòst de lor a partì de la fin di ann ’90. L’edizión la gh’hà denter 18 nùmer.Shinsoban (noeuva edizión): in pràtega identica de la Tankobon con di copertìnn divèrsi, i gh’hànn denter di prefazión de autór del mond del manga che parlen di quant i autór medèmm sìen stàa influenza de la Urusei Yatsura e quèsta collètta de autór la ven ciamada "MyLumx34". L’è stada realizzada a partì del 2007.My First Big: un formàa compàgn del tankōbon ma stampàa in su carta de qualità inferiora e con di covertìnn pussée vistós per vèss vendùu i di negòzzi avèrt 24 or; a hinn destinàa al lettór casuál, puttòst che al collezionista.
In Italia la primma pubblicazión l’è stada curada de la Granata Press in del rotocàlch mensìl antològich Mangazine. Ògni nùmer el gh’aveva denter ona sola stòria e in complèss de l’aprìl del 1991 al marz del 1995 l'edizión italiana l’hà miss foeura i primm 45 capìtol del manga. L'edizion l’è stada donca trasferida in sul mensìl monogràfich  Manga Classic. A hinn stàa stampàa quatter nùmer del Manga Classic (del magg a l'agóst del 1995) che gh’aveven denter di stòri giamò presentàd in del Mangazine. L'intent l’era de stampà tutta la serie in volùmm monogràfich, ma i pubblicazión hinn stàa piantad lì per via del fallimént de la Granata Press.
In séguit la Star Comics l’hà cattàa su de noeuv el tìtol e l’hà miss foeura tutta ‘na serie in 48 volumètt monogràfic dal marz del 1997 fina al febrar del 2001, in la collana Young (a partì del numer 34).
In di Stat Unii el manga l’è stàa pubblicàa de la Viz ('na sussidiaria de la Shogakukan) a partì del 1989 denter in di rotocàlch mensìl,  del formàa standard di comics americàn, ognidùn che ‘l gh’aveva denter dò stòri, cont el tìtol Lum*Urusei Yatsura. Dòpo i primm sètt nùmer la serie l’è stada sospenduda e poeu ripresa divèrsi ann adrée in la rivista Animerica.
De noeuv grazie a l’accoglienza favorévol la gh’hà avùu on sò mensìl intitolàa The Return of Lum * Urusei Yatsura, ma a circa 1/3 del ciclo complètt di stòri l’è stada piantada là de noeuv in del 1998 e mai pù pubblicada (anca se la Viz la gh’hà ancamò i dirìtt per l’edizión lengua inglesa).
Ona serie de la televisión l'è stada prodòtta del Studi Pierrot (fina al 1984) e del Studi Deen (fina al 1986), insèma cont la Kitty Films e la Fuji Television che l'hann trasmettuda, intra el 1981 e ‘l 1986. A hinn stàa prodòtt e trasmettùu 195 episòdi. El penùltim episòdi de la serie, el 194 (o 217 segónd on àlter cuntég), a l’è la rèplica de l'episòdi pussée amàa de tutta la serie scernìi cont on sondàgg del pubblich giapponés: a se tratta de l'episòdi 44 (o 67) che 'l sò nòmm l'era De momént che te see andàa via .A gh'è di episòdi de la serie che hinn stàa minga tràa foeura di stòri presènt in del manga ma hinn di creazión originàj: de spèss se slontanen anca assosènn del sòlit tòno del manga, soratùtt quèj ch'a hinn stàa realizzàa intanta che el capp del personál l'era l’Oshii. A l’è molt pussée frequènt el cas di episòdi realizzàa a ciapà ispirazión di stòri presént in del manga, ai auàj poeu gh'hinn stàd giontàd adrée di part fàd apòsta del grupp de lavorà per scèrna de stil o per raggiòng almànch la longhèzza de 25 minùt. A hinn freguént anca i omissión de part del fumètt in di episòdi, anca quand che gh’hinn stàa taccàa adrée di spezzón creàa di scenaggiadór.
Di àlter vòlt l’episòdi el riflètt in manera assée fedél la stòria del manga, ma ‘l ven ambientàa ind on perìod divèrs al fin de fàll vèss anmò pussée significatìv. On esempi de 'stoo spostamént in del temp chì el se troeuva in de l’episòdi 10 (o 19/20) On Natale tajafiàa che l’è stàa tràa foeura del capìtol 26 del manga, ma in del fumètt la stòria l’è ambientada in ona giornada qualunque. Cont el spostà vicenda el dì de Natàl el personá l’hà vorùu forsi esaltà la vèna romantica de la scèna finál de la passeggiada de la Lamù e de l’Ataru in deperlór sòta la nev. In Giappón, indoe ‘l Cristianesim l’è praticàa domà d’ona mìnima part di abitánt, el dì de Natàl l’è minga 'na fèsta religiosa e nanca civìl ma la ven vivuda compagn che ‘l nòster  San Valentin: la giornada che ghe se stàa insèma a la persòna amada. La storia cuntada su in de l'anime  l'è domà i trìì quart de quèlla cuntada su in del manga. De fàtt, per el manga, hinn stàa miss foeura di tankobon ulteriór a andà innnànz per on ann dòpo la fin de la trasmissión de l’anime. Degià che se podeva sfruttà del materiál nanamò pubblicàa a hinn stàa realizzàa i OAV e, soratùtt el quint film. Chesschì,  — tràa foeura de l’ùltim volùmm del manga — l’è stàa bon de dagh ‘na fin a la versión animada de l’òpera.
In la serie a gh’è on mucc de riferimént, in manera irònico-satirica, a la cultura giapponesa (infra di quàj i istèss anime, ròbba diventada anmò pussée dirètta e evidenta cont el passàgg de la regìa a l’Yamazaki) e in particolar ai vari leggénd giapponés, ma anca a la cultura occidentál e i sò usànz, infra di quàj 'na fila de citazión cinematogràfich.
A gh’è di incertèzz sora i dettali precìs de la primma importazión italiana de Lamù, i quàj hinn vegnùu foeura cont i ricérch sora la siglia italiana (varda pussée innánz "La sigla de l'edizión italiana che se conossen minga i sò autór"):  a s’è sòlit a suppònn che l'edizion italiàna la sia stada acquistada de la società Television Broadcasting System (T.B.S.), editrìs de Telecapri e Retecapri e in minór part distributrìs de programma, forsi a laoràgh adrée insèma a alter società de importazión di programma per la televisión. Del 1983 (forsi de primavera) la serie l’è esordida in Italia in sui canaj T.B.S. e de lì al 1985 hinn stàa trasmettùu (forsi in forma de dispénsi) i primm 86 episódi, col tìtol Lamù, la ragazza dello spazio (o ben La Lamù, la tosa del spazzi, in lengua lombarda occidentàl), doppiàa a Roma dal studi Ricmon Sound. Giamò in del 1983 la serie l'hà taccàa a vèss spantegada in divèrsi región e emittént locàj  che bissaven la Retecapri: poeu a la fin de l'ann la Telecapri l’è andada dent in del circùit Euro TV, che l’hà taccàa a replicà fiss "Lamù" a livèll nazionál del genàr del 1984. L'anime l’è stada trasmettura anca 'n su Telecapodistria.
Quand che l’Euro TV l’hà saràa su in del settember del 1987, la Telecapri l’hà aderìi a la sindacazión Odeon TV: el noeuv circùit in di ùltimm mes del 1987 l'hà trasmettùu ancamò tucc i 86 episòdi giamò conossùu, poeu del genar del 1988 l’hà trasmettùu in prima TV àlter 43 episòdi (del 87 al 129 de la serie originál), col tìtol de Superlamù, doppiàa sémper a Roma prèss la Video Recording s.r.l. cont on grupp de doppiàgg del tutt divèrs . Dòpo i primm ann '90 Lamù l’è descomparìi per on quàj ann del spazzi nazionál: la Telecapri l’hà decidùu de adottàa 'na programmazión in deperlée e la s’è donca destaccada de la sindacazión e l’è restada l’ùnega a replicala localmént, inveci la Retecrapri l’hà quasi desmettùu de trasmèttela.  De la metà di ann '90 el Yamato Video l’hà comprà i dirìtt de la serie, l’hà cattàa su i VHS officiàj del 1999 l’hà taccàa in part a mandala in gir de noeuv  a di red e di circùit locàj (infra de lor 7 Gold) cont el tìtol Mi hai rapito il cuore, Lamù (Te m’hée portà via el coeur, Lamù). ‘Sti rèplich chì hinn andàa adrée fina al 2005/2006. Frattànt la Telecapri (inscì come, pussée raramént, la Retecapri) l’è andada adrée impertèrrita a trasmètt Lamù cont i episòdi stòrich fina al 2004, e raramént 'na quàj vòlta fina al 2009: del 7 magg 2018, l'emitténta campana ha poi taccàa su a trasmètt regolarmént la serie, semper  l’istèssa edizión. Notà che fin de la primma edizión VHS, la Yamato l’hà fàa doppià de noeuv a Milán cont on àlter grupp de lavorà on quàj episòdi del primm grupp de importazión del quàl l’èra minga riessida a acquistà de la  T.B.S. l'edizión ann '80. De chi temp là, sti pontàd chì hinn stàa mandàa in gir cont el noeuv doppiàgg in su tucc i suppòrt e i trasmissión officiàj: comunque el par che la Telecapri l’abìa trasmettùu divèrsi vòlt, anca vun adrée l’alter, i episòdi cont el doppiagg italián originál.
Dòpo avè pubblicàa i film e i OAV, la Yamato Video l'hà propòst de noeuv tutta la serie in ‘na noeuva edizión in DVD, per la quàl, in del 2006, l’hà curàa el doppiàgg di ùltim 65 episòdi restàa nanamò pubblicàa, eseguìi quèsta vòlta a Roma cont on grupp de lavorà ancamò divèrs, anca se vegnen recuperàd di vos stòrich de la primma fila di pontàd (compàgn che i personagg de la Lamù e ‘l Sakurambo). Da notà che a considerà i du grupp de lavorà che hann doppià el film e quèll che l’hà doppià i OAV, in totál Lamú l’è stàa doppiàa de almén ses divèrsi grupp de lavorà de doppiatór, con, per i doppiatór, di cambi a la svèlta del personàgg inetrpretàa finananca in de l'intèrna di sezión de soa competenza.
Del 1 de luj del 2010 al 29 settember de l’istèss ann l'ùltimm blòcch de episòdi (del 130 al 195) l’è staàa trasmettùu in sul canál Man-ga disponìbil su Sky Italia cont el tìtol Le nuove avventure di Lamù (I noeuv avventùr de la Lamù), inveci in del 2011 la serie intrega l’è stada trasmettuda in su Anime Gold e la gh’aveva denter anca i episòdi precedént mai pubblicàa in ciár. L'anime l’è, in séguit, restàa in rèplica in su Man-ga: in di masterizzazion ch ‘hinn vegnùud in séguit tutta la serie l’è stada missa insèma sòta el tìtol de Lamù, la ragazza dello spazio (La Lamù, la ragazza del spazzi).
A partì del 6 de agóst e fina al 27 de settember del 2019 (episòdi 1-77) la serie l’è stada trasmettuda in su Italia 2 in la bassora, e trasmettuda per la primma vòlta in su 'na emittenta terrèstra del grupp Mediaset.
La serie l’è diventada famosa anca in di Stat Unii. El nòmm de la protagonista femminìl Lamù l’è "Lum Invader".
In l'edizion originál giapponesa de la serie a gh’è stàd voeuna adrée l’altra divèrsi sigli di quàj ses iniziàj e noeuv finàj. I divèrsi sigli, i canzón e i musègh presént in di episòdi de l’anime, in di OAV e in di film de la Lamù hinn stàa pubblicàa in Giappón in 15 CD musicàj.
A partì de la soa primma trasmissióm fina a la fin di ann novanta (e, per la Tramission in su  Telecapri,anca in di ann adrée) la serie la gh’hà avùu come siglia inizál on tòcch musicál che ‘l sò tìtol, i sò autór e intèrpret hinn, anca incoeù, conossùu de nissùn e del quàl a gh’è nò de registrazión officiàj. La sigla finàl di episòdi l'era in del sottfond strumentàl de l’istèssa canzón. Quèll tòcch chì l’è stàa poeu doperàa anca in di primm 10 VHS de la primma edizión di vìdeo domèstich, ma poeu al pòst de lù hinn stàa cippàa i sigli originàj giapponés, facilmént per evità di possìbil protèst di autór del tòcch, che se saveva minga chi fudèssen, per violazion del diritt d'autor.I tìtoj de tèsta e finàj in italián, montàa in sui videosigli giapponés cont i nòmm di contributór, gh’aveven su domà el tìtol de la serie e quèll de l'episòdi, el cartèll del distributór T.B.S (per Lamù la ragazza dello spazio) e la segnalazión del studi Video Recording (per Superlamù), ma gh’èra minga de indicazión relatìv al tòcch musicàl ch’a i compagnava. De sorapù, degià che gh’era nò de pubblicazión ufficiàj de quèsta sigla chì, a se conóss minga anca la segonda part del tèst e la conclusión del tòcch, degià che ‘l tòcch el se ferma sfumàndo dòpo el 26"; in su l’internètt gh’è in gir, de divèrsi ann, dò versión complètt de la sigla, ma se tratta in realtà di montàgg de amadór (ciamàa "versión sax" e "versión KBL"), fàa in di ann '90.
A partì del 2003, on quàj passionàa de sigli TV gh’hà dàa l’inviada a ‘n gran lavorà per tentà de risalì a taj informazión, con l’analizzà in dettali i circùit musicàj e quèj de importazión per la televisión de chi temp là, con el toeu contàtt personalmént con i autór e i intèrpret de àlter sigli de la televisión, e anca cont ona fila de cantánt italián che per el sò tìmber de la vos se pensava che fùdessen infra i possìbil intèrpret de quèll bran chì. Impunemànch quèll indàgin chì l’abìa permettùu de tajà foeura 'na fila de nòmm, anca adèss hinn stàa nananmò recuperàa sia i nòmm di contributór sia ona versión complètta orginál del tòcch musicál.Del 2007 el tòcch el risulta depositàa a la SIAE cont el tìtol "Lamù, la ragazza dello spazio" e scrìvùu a crédit del Mirko Fabbreschi, cantant del complèss musicàl Raggi Fotonici. El Fabbreschi, che l’è nò el ver autór de la sigla, e nanca el s’è proclamàa tal, l’hà deposità el tòcch a sò nòmm degià che l’originál, dòpo tucc i indàgin e i ricérch, el risultava minga registràa a la SIAE. L’hà ancasì dìi de avè depositàa el tòcch in la speranza che i autór ver podèssen decìd de presentàss, e che l’éra pront a cedegh tucc i dirìtt semai che on quàj dì vorèssen presentàss.
In di primm mes del 2020 on quàj ammiradór, l’è riessì a toeu contàtt, in du momént divèrsi, con du infra i possìbil cantant ipotizzàa, el Noam Kaniel e ‘l Ciro Dammicco, che avéven giamò interpretàa di àlter sigli di cartón animàa de quèll temp là, e  hann ottegnùu di dichiarazión interessànt: tucc e dù hànn confemàa de avè cantàa el tòcch e hànn dii ancasì che l’èera cantàa a dò vos..
In di rèplich officiàj a la televisión pressappòch del 1999 al 2005, la sigla che i sò autór éren minga conossùu l’è stada cambiada con Mi hai rapito il cuore Lamù (Te m’hée portàa via el coeur, Lamù), del Stefano Bersola, e pòsta sora divèrsi montàgg de scènn cattà foeura de l'anime. A differenza de quèlla de prima, questa sigla chì l’è stada commercializzada denter in de l’àlbum "Anime Songs".
I sigli originàj giapponés hinn stàa mantegnùu in tucc i edizión VHS (foeura che i primm 10 VHS de la primma edizión) e DVD (ancabén insèma a tucc i dischi l’è presenta la sigla del Bersola), in ‘na quàj trasmissión TV del 2003 in su "7 Gold" a fin de reclàmm e in tucc i trasmissión del 2010 a ‘ndà innànz in su Man-ga, Anime Gold e Italia 2.
La serie OAV l’è stada realizzada de divèrsi ca’ de produzión; la Kitty Films, el Studio Deen, la Magic Bus e a la fin la Sunrise. I OAV 10 e 11 hinn domà di collage de tocchèj de la serie TV. I primm vundes hinn stàa pubblicàa in DVD de la Yamato Video in del 2007, cont on grupp de lavorà divèrs rispètt a quèll de la serie TV e di film, doppiàa a Milán e trasmettùu in primma visión in sul canàl de SKY Man-Ga del 14 de gennàr del 2011 al 13 de aprìl de l’istèss ann.
I OAV 9 e 11 hinn stàa nò doppiàa in italiàn, de fàtt in di DVD Yamato Video quèsti episòdi gh’hànn i sottìtol. L’OAV quèll di dódes l’è stàa prodòtt de la  Sunrise per It's a Rumic World, festivàl dedicàa al Rumiko Takahashi, e incoe l'è nananmò stàa mandà in gir in Italia.
Del 1983 al 1988 hinn stàa prodòtt cinch longometràgg animàa con protagonista la Lamù e i àlter personàgg de la serie, l'ùltimm di quàj el rapòrta i avvenimént tràa foeura di ùltim capìtòj del manga. On sèst film l’è stàa pubblicàa in del 1991 per celebrà i des ann de la serie a la televisión.
I film hinn stàa propòst in Italia unicamént per el mercaà di vìdeo de vardàa a ca’ in vari distribuzión: a l’inviada in ses videocassètt, in séguit in du cofenìtt ciaschedùn che ‘l gh’hà denter trii DVD e infin in sés DVD. Tucc i film a hinn stàa poeu trasmettùu in del 2011 del canál Man-Ga de SKY.
Lamù - Only You, sortìi in del 1983, dirètt del Mamoru Oshii.Lamù - Beautiful Dreamer, sortìi in del 1984, dirètt del Mamoru Oshii.Lamù - Remember My Love, sortìi in del 1985 dirètt del Kazuo Yamazaki.Lamù - Forever: La principessa nel ciliegio, sortìi in del 1986, dirètt del Kazuo Yamazaki.Lamù - Boy meets girl: Un ragazzo, una ragazza, sortìi nel 1988, dirètt del Satoshi Dezaki.Lamù - Sei sempre il mio tesoruccio, sortìi in del 1991, dirètt del Katsuhisa Yamada.
Divèrsi videogioeugh ispiràa a Lamù hinn stàa prodòtt e pubblicàa domà in Giappón.
In Giappón vèrs la metà di ann vottanta i personágg de Lamù i éren vegnùu inscì famós e popolár de vèss stàa doperàa divèrsi vòlt per fagh la reclàmm a divèrsi prodòtt per i bagàj in su divèrsi emittént TV giapponés, e anca per la reclàmm in divèrsi rivìst.


On temporal, anca conossùu ‘me  tempéri, a l'è el fenòmen atmosferich caratterizzaa de la  presenza de fùlmen o saètt e stralusc e i sò effètt  acustich  in sul’atmosfera terrèstra, anca conossùu ‘me tron.   I temporaj succeden ind on tipo de nivola conossuda cont el nòmm de nivolon o cumolonemb. A hinn de sòlit compagnàa de vent fórt, e despèss i prodùssen pioeuva fòrta e di vòlt nev, nevis’c, o tempèsta, ma on quaj temporal el ne prodùs pòch  de precipitazión o anca nagòtt de precipitazion (temporal sècch). I temporaj poden vèss piazzàa ind ona  serie indoe vun el ghe và adrée a l’alter  puttóst che adrèe a 'na linea de temporaj. In di fòrt temporaj gh’è dent i fenòmen meteorològich pussée pericolós, compagn de la tempèsta gròssa, el vent fòrt, e i borinéri o tromb d'aria. On quajvun di temporaj che persisten pussée e hinn pussée pericolós, conossùu ‘me super-cèllula, el roeuda compagn di uragan.  La pupàrt di temporaj la ghe và adrée al flùss médi di vent  in del stràtt de la troposfera (che l’è el strat del’atmosféra indoe gh’hinn i fenòmen meteorològich), e in del'istèss temp la fòrbes del vent (cioè la differènza vertical infra i velocitàa e i direzión ai vari quòt), di vòlt la càosa ona deviazión de la soa corsa.
I temporaj gh'hànn origìn de ona salida de aria calda e ùmeda arenta al front. Come che l’aria calda e ùmeda la va su, la ven pussée frèccia, la condensa, la fa su i  nivolón ch’i pòden vèss alt pussé de 20 chilometri. Come che l’aria che la va su la raggiòng la  temperadura de rosada, e 'l vapór d’acqua el condensa in gottìn d’acqua o de giazz, e la sò salida fa sbassà la pressión atmosferega indoe ’l va su dent ind la cèllula del temporàl. Tutt i precipitazión intravèrsen la nìvola per ona longa distànza innanz de rivà giò a la superfìce terrèster. Intanta che i gottìn bórlen giò, ciappen denter alter gottìn e vegnen pussée gròss. I gott che van giò creén ona corrent discendenta come che se porten adrée l’aria freccia, e questa aria freccia chì la se spantéga in su la superfice terréstra, e di vólt la càosa di vent fòrt che de sòlit compagnen i temporaj.
I temporaj poden fass e sviluppass in depertùtt ma de sòlit ai  latitudìn de mèzz, indoe l’aria calda e ùmeda dai latitùdin tropicaj l’incontra quèlla frèccia di latitùdin polar. I temporaj hinn reponsabil de la formazión e del svilùpp de tanti fenòmen atmosférich violént. I temporaj, e i fenòmen ch’i se porten adrée, hinn pericolós. I dagn caosàa di temporaj hinn soratùtt fàa per via del rebùff discendent, de la tempèsta gròssa, e di inondazión rapìd in conseguenza di fòrt precipitazión. I cèllul di temporaj pussée fòrt hinn bòn de prodù di tromb d'aria anca in sul mar (tromb marin).
A gh’è quatter tipi de temporaj: temporaj a cèllula ùnega, temporaj a cellula multipla, linea de cèllul mùltipli e super-cèllul. I tempóraj a super-cèllula hinn quèj pussée fòrt e violént. El sistèma di temporaj de media scala, ch’el nass on poo sòta i tròpich, grazie a ona bona fòrbes del vent el pò vèss responsabil del svilùpp di uragan. I temporaj sècch, senza precipitatión, poden provocàa di incendi per via del gran calór liberàa di fùlmen che je compagnen. Divèrsi apparècc hinn doperàa per studiàa i temporaj: el radar meteorològich, i stazión meteorològich, i vìdeo e i fotografij. In di temp indrée, fin al sècol quèll del desdòtt gh’eren di vari miti in sui temporaj e ‘l sò svilùpp. Oltra che ind l’atmosfera terrèstra, i temporaj hinn anca stàa notàa in sui pianètta de Giove, Saturno, Nettuno, e forsi Venere.
L’aria calda la gh’hà 'na densitàa inferióra de l’aria frèccia, inscì l’aria pussée calda la va su e quella pussée frèccia la stàa giò de bass (e l’effètt el po’ vèss notà cont ona mongolfiera). I nivol se formen quand che l'aria pussée calda, che la gh'hà dent umiditàa, la gh'ha intorna l'aria pussée freccia e la va su. L'aria ùmeda la va su e la diventa pussée frèccia e donca ona part del vapor de acqua  che l'è denter el condensa. Quand che l’umiditàa la condensa, la manda foeura la soa energia conossuda ‘me calor sconduu de condensa, e per quèst l’aria che la va su l’è manc freccia rispetto a quella che la ghe stàa intorna  e la continoa a ’ndà su. Se l’atmosfera  l’è assée instàbil el procèss el va innanz assée de formà i cumulonemb e de prodù i fùlmen e i tron. Di indès meteoròlogich compagn del  CAPE  (da la lingua inglésa ”convective available potential Energy” cioè l’energià che la pò vèss bona de fa andà su l’aria) e del LI ( da la lingua inglésa Lifted Index)  pòden vèss doperàa de ajutà a valutà la possibilitàa del svilùpp vertical vèrs l’alt di nivól. Generalmént, i temporaj gh’han besògn de trè condizión per formàss:
Ona forza bona de fala andà su (calór)Tucc i temporaj, de qualunque tipo sien , intravérsen trii stadi : el stadi del svilùpp, el stadi madùr, e el stadi del'esaurimént. On temporàl in media el gh’ha on diàmetro de 24 chilòmetri. Ciaschedun di sti trii stadi chì el dura in media 30 minùt, ch’i poden vèss pu o men in resón de com’è ch'a hinn i condizión del’atmosfera.
El primm stadi de on temporal l’è  el stadi del svilùpp. In del cors de quèll stadi chì, i mass de umiditàa van de sora ind l’atmosféra. Quèll ch 'je fa comenzà a andà su a l’è la radiazión del sol, indoe el riscaldament del soeul el prodùss i corrent ascendenta, o indoe du vent s’incontren in su ona zòna e ruzen l’aria a ’ndà su, o indoe i vent boffen in su on terrèn in pendenza (temporaj orografich). L’umiditàa, menada su, la condensa in di gott d’àcqua grazie ai bass temperadùr a quòt maggiór, indoe i gott condensàd se presenten ‘me ona nivola a cavolfior anca ciamada cumul. Come che el vapór d’acqua el condensa e 'l ven lìquid, el calor sconduu el ven foeura, e ‘l scalda l’aria, che donca la diventa manc dénsa de quella che gh’è intorna pussée sècca. L’aria la  tend a ‘ndà de sora per via de la corrent ascendenta per mèzz del procèss de la convezion. Quèll procèss chì el créa ona  area de bassa pression in del sit indoe el temporal l’è adrée a formàss. Ind on tipich temporal circa 500 million de chili de vapór d’acqua hinn tiràa su travèrs l' atmosfera terrèstra.
In del stadi madùr de on temporàl, l’aria calda la va adrée a andà su fin a quand la raggiòng 'n’àrea de aria pussée calda de lee e inscì la pò nò andà su anmò. Despèss chèla soeuja chì l’è la tropopausa. L’ària l’è donca ruzada a slargàss foeura, e per quèst la nìvola la ciapa la caratteristica forma de ona incùdin. La nìvola che la s’è formada la se ciama cumulonemb a incudin. I gott d’acqua se mètten insèma a fa su gott pussée grand e pesànt e giazzen, donca di porizió diventen de giazz. Intanta che borlen giò, se deslenguen e diventen  pioeuva. Se la corrént che la va su l’è assée forta,  i gott hinn tegnùu de sora per on temp assée longh de diventà inscì gròss de dislenguàss minga del tutt ma vegnì giò ‘me tempèsta. Intanta che la corrent ascèndent la va innanz, la pioeva che la ven giò la se porta adrèe l’aria che l’è intorna, la se forma inscì ona corrént d’aria ciamada corrent discendenta. La presenza insèma di corrent ascendendent e discendent l’è tipica del stadi madur de on temporal e la prodùs i nivolón. In del cors de quèl stadi chì a pò vèssegh de la turborenza, che la se manifèsta con di vent fòrt, di  gran fùlmen, e di vòlt anca borinéri.De sòlit, se la fòrbes del vent a l’è piccola el temporal l’andarà sùbit in del stadi de l'esauriment e ‘l se esaurirà , ma  se a ghe n’è assée de differenza intra i direzion e i velocitàa del vent,  la corrent che la va giò la sarà separada de quèla che la va su, e el temporal el podariss diventàa ona super-cèllula, indoe el stadi madur el pò auto-sostentass per vari or.
In del stadi del’esaurimènt, on temporàl a l’è dominàa de la corrent discendenta. Se i condizion del’atmosfera hinn minga bon de fa sviluppà i super-cèllul, se riva a quel stadi chì piuttòst a la svèlta, pu o manc 20–30 minut in del cors de la vita del temporal. La corrent discendenta la ven giò dal temporal, la va contra el soeul e la ghe se slarga su. El fenomen l’è conossùu ‘me rebùff discendent. L’aria frèccia menada dal rebùff discendent, l’interrómp el flùss che ’l sostenta el temporal, la corrent ascendenta la descompàr e ‘l temporal el se esaurìss. On temporal ind ona atmosfera, per ipòtesi, senza fòrbes del vent el finìss prèst, del momént che che la corrent discendenta quand che la riva al soeul la se spantega in gir in tucc i direzión e donca el ferma el fluss che ‘l sostenta el temporal ciamàa fluss in entrada fàa de aria puttòst calda e ùmeda, donca el temporal el podarà pu andà innanz (temporaj a cèllula ùnega).  La corrent discendenta la va contra del soeul indoe la fa su el front di rebùff che ‘l se spantega in sul soeul indoe el crea di ventàd e di condizion ch ’i poden vèss pericolós per el vol di reoplàn.
I temporaj orografich gh’hànn orìgin de mass d’aria che in del sò tragìtt incontren ona barrèra montagnosa. L’aria l’è costrètta a andaà su in su la montàgna e se la gh’hàa assée  umiditàa i poden formass di nivolon e di temporaj denanz de e adrée al cors de la cadèna montagnosa.
I temporaj de calor se sviluppen in sui zòn continentaj in condizion de circolazion atmosferega débol, da ona colòna d’aria che la se forma su in sit indoe gh’è on vigorós riscaldament del soeul; el soeul riscaldàa ghe ced el calor al stratt de atmosfera arént, donca a se crea ona massa d’aria calda che la tend a andà su.
I temporaj frontaj se formen de sòlit quand che riva on front frècc, che ‘l tira su l’aria calda che 'l gh’ha denanz. L’aria fréccia che la riva pussée pesanta la se infilia sòta quèlla calda e magàra anca molto ùmeda che la gh’è in sul soeul e la ruza a ‘ndà su.
Quèj temporaj frontaj chì succeden in di  front frècc ch’hinn semper part di ciclon extra tropicaj e poden succed a qualsessìa ora del dì o de la nòtt.
On alter tipo manc comùn de temporal frontàl l’è el temporal de front cald che ‘l se sviluppa con di cumulonemb denter infra i nìvol a forma de stratt che caratterizzen on front cald se gh’è instabilità atmosferega. .
Anca i front cald hinn part di ciclon extra tropicaj e poden succed a qualsessìa ora del dì o de la nòtt.
I temporaj de advezion hinn generà in del settor cald de on ciclon extra-tropical de la convergenza de mass d’aria .
A gh’è trii principaj tipi de temporaj: a cèllula ùnega, a cèllula multipla, quèj organizzàa segond  ona linea de temporaj e a super-cèllula. El tipo che ‘l se forma el dipénd de l’instabilitàa e  de com’è che ’l vent el cambia in di vari strati dell’atmosfera ("fòrbes del vent"). I temporaj a cèllula ùnega se formen quand che la fòrbes del vent a l’è bassa e duren tutt’al pu 20 o 30 minùt.
I temporaj organizzàa in grùpp o in linej poden 'vègh di cicli de vita pussée longh, quand che se formen ind on ambient cont on alta fòrbes del vent, de sòlit pussée de 13 m/s in del strato de la troposfera infra 0 e 6 km de quòta che la favorìss el svilupp d'on corrent ascendenta pussée fòrta e de alter fenòmen atmosferich violént. La super-cèllula a l’è el pussée fòrt infra i temporaj, e de sòlit la se porta adrée de la tempèsta gròssa, di vent fòrt e di borineri. Di valór de acqua precipitabil maggior de 31,8 mm favorissen el svilùpp de grùpp organizzàa de temporaj.  I temporaj con precipitazion pussée fòrt de sòlit gh’hànn valór de acqua precipitabil maggiór de 36,9 mm. Per el svilùpp de temporaj organizzàa, i servissen valor de energia potenzial convettìva disponìbil (CAPE) maggiór de 800 J/kg.
I temporaj a cèllula ùnega hinn di temporaj isolàa che gh’hann domà vuna corrent ascendenta principàl. Quèj temporaj chì hinn i tipich temporaj del’estàa di zòn temperàa.
I succeden anca ind l’aria frèccia e instabil dòpo el passàgg de on front frècc passàa in sul mar d’inverna. Dent ind on grùpp de temporaj, inveci, la paròla “cèllula” la designa ògni corrent ascendenta principal. I cèllul de temporaj domà raramènt se svilùppen in deperlór, perchè ògni temporal el gh’ha on front de rebùff che ‘l càosa el svilupp de on noeuv temporal. Sti temporaj chì hinn raramént violént e hinn el risultàa de l'instabilitàa atmosferega local. In del caso che sti temporaj chì se portassen adrée di fenòmen violént, taj fenòmen durarànn pòch, sarànn mal-organizzàa e piazzàa accidentalmènt in del spazzi e in del temp, inscì de vèss difficil a prevedej. Temporaj a cèllula ùnega duren de sòlit 20-30 minùt.
A l’è el tipo pussée comùn de svilupp di temporaj. I temporaj madùr se troeuven arént al center del grupp de céllul, inveci i temporaj in esauriment se troeuven de drée a quej madur, da la part indoe la indoe la gh’è la lor corrent discendenta. I temporaj a cèllula multipla hinn fàa su di grùpp de cèllul ma poden trasformass in ona o pussée  lìnej de temporaj. Ògni cèllula del grupp la pò durà domà 20 minùt, anca se el grupp el pò andà adrée anca divérsi or. Despéss i se formem per via de corrent ascendent sora o arent a i cadèn montagnós e i linej indoe i mass d’aria hinn vuna denanz de l’altra, compagn di front frècc o di arej de bassa pression. Quèl tipo de temporaj chì a l’è pussée fòrt de quèl di temporaj a cèllula ùnega, ma tuttamànch pussée debol de quèl di temporaj a super-cèllula. I pericoj di temporaj a cèllula multipla hinn tempèsta de misura moderada, inondazion ràpid e tromb d'aria minga tròpp fort..
Ona linea de temporaj a l’è ona linea che la pò formass adrée a o denanz de on front frècc  La se porta adrée di precipitiazion de fòrt intensitàa, tempesta, fulmen, vent fort e possibil tromb d'aria anca in sul mar. I fenòmen atmosferich pussée violent, o ben i vent fòrt i poden succed indoe la linea de temporaj medésima la ciapa la forma de on eco inarcaa, indoe la lìnea la se piega pussée.
I borineri (o tromb d'aria) poden trovàss ind ona lìnea de arch multipli, i quaj vun adrèe al’alter paren di ond, indoe gh’è di arej de bassa pression de media scala. On quaj echo ad arch a l’è ciamà derecho e 'l se moeuv abbastanza a la svèlta travèrs di grand territòri. In sul bòrd dedrée di bind de precipitazion di linej de temporaj madùr, la pò formàss ona area de pression pussée bassa, ch’a l’è ona area de bassa pressione de media scala che la se forma denanz de la zòna de alta pression che, de sòlit, la gh’è ind la zòna indoe el pioev minga de drée ai bind de precipitazion, di volt insèma a rebùff cald, on rar fenòmen che ‘l pò succed dòpo i temporaj e el risulta ind la discesa de aria pussée calda quand che l’hà giamò desmettùu de pioeuv.
I temporaj a super-cèllula hinn temporaj estès e de sòlit violént e de lunga durada che vegnen su ind on ambient indoe la velocitàa e la direzion del vent cambien cont l’altezza (‘’fòrbes del vent’’) e gh’hann la corrent ascendenta e quèlla discendenta isolàa vuna de l'altra (donca indoe i precipitazion che se porten adrée borlen minga giò travèrs la corrent ascendenta) cont ona fòrta correnta ascendenta che la pirla (on ciclon de media scala). Quèj temporaj chì, de nòrma, gh’hann ona corrent ascendenta iscì potenta che la scima de la super-cèllula la pò sborì dent de là de la troposfera e ind la stratosfera. On temporal a super-cèllula el po’ vèss larg 24 chilòmetri. I ricerch hann fàa vedé che el 90% di super-cèllul el càosa di fenòmen violent con tempèsta pussée gròssa de 13mm e vent de pussée de 80km/h.  Quèsti temporaj chì poden prodù di borinéri destrugadór, de la tempèsta gròssa comé (diametro maggior de 10 cm), di vent fòrt (oltra 130km/h) e di inondazion rapid. De fatt i ricerch hann mostràa che la pupàrt di borinéri succeden in chèl tipo de temporaj chì.  I super-cèllul hinn generalment el tipo pussée pericolos de temporal.
On sistèma convettiv de media scala (in lengua inglesa mesoscale convective system - MCS) a l’è on complèss de temporaj che ‘l se organizza in su ona scala pussée grossa de on ùnegh temporal ma pussée piccola de on ciclon extra-tropical e, de nòrma el va innanz per divèrsi or o pussée.   I nìvol e i precipitazion de on sistèma convettiv de media scala poden vèss organizzàa in di grupp de forma linear o circolar, comprés perturbazión come i ciclon tropical, i linej de temporaj, i fenòmen de nevicad per effètt del lagh, i depression polar e i complèss convettiv de media scala e de sòlit se formen a partì di front meteorològich. La pupart di sistèma convettiv de media scala la se sviluppa de nòtt e poe la va innanz in del cors del dì adrée.  I tipi che se formen in del cors de l’estàa in su la terraférma succeden in del Nord America, l’Euròpa, l’Asia, e gh’hann la soa massima attivitàa ind la bassa oppùr in di or de la sera.Tipi de sistèma convettiv de media scala che se sviluppen in di zòn tropicaj (zòna de convergenza inter-tropical)  o in di depression di monsón, de sòlit in del cors de la stagion calda tra la primavéra e l’autunn. I sistèma pussée fòrt se formen soratùtt in su la tèrra puttòst che in su l’acqua. On'eccezion a l'è quela di bind de nevicad per effètt del lagh, che se formen per via de l'aria frèccia che la se moeuv in su i lagh d'acqua pussée calda, e i succeden intra l'autunn e la primavera.   I depression polar hinn ona segonda class speciàl di MCS. Se foeurmen ai alt latitudin in del cors de la stagion frèccia. Quand che on sistèma convettiv de media scala el moeur, i ùltim temporaj poden succéd in del sò resìdov vòrtich convettiv de media scala.   I sistèma convettiv de media scala hinn important soratùtt in del clima di Statt Unii in sui grand pianùr  indo'a contribuissen a la metà di precipitazion de la stagion calda.
I du meccanismi, second i quaj i temporaj se spòsten hinn:
advezion de vent;
nascita de neouv cèllul de temporaj adrée ai fluss in sortida di cèllul de temporaj vèrs leough pussée cald e ùmed.Tanti temporaj se sposten insèma ai vent principaj, ind la troposfera che l’è el stratt di primm 8 chilòmetri de atmosfera terrèstra. I temporaj pussée débol hinn guidàa di vent pussée arént a la superfìce terrèster, perchè i temporaj pussée dèbol hinn minga tant alt quant quej pussée fòrt. I cèllul de temporaj organizzàa de lunga duràda e i complèss de temporaj se moeuven a angol rètto rispètto a la direzión del vettor de la fòrbes del vent. Se el front di rebùff el corr denanz del temporal adrée a la direzion de spostament de la cèllula per via de advezion, el so mòto l’andarà pussée in prèssa perché i du meccanism inscì laorarànn insèma. Quand che i temporaj se tacchen insèma, che l’è pussée facil a succed quand che tanti temporaj se troeuven vun taccàa al’alter, el mòto del temporal pussée fòrt, de nòrma el comanda el mòto de la futùra cèllula fada di temporaj che s’hinn  miss insèma. Compù el vent medi a l’è fòrt, eompù el sarà difficil che alter procèss  sarànn rilevànt in del comandà el mòto del temporál.
Prima e in del cors de on temporal a l’è possibil notà quèj fenòmen chì che di vòlt poden vegnìi prima del temporal:
Aument dell'umidità in del’aria e subit dòpo sbassada de la pression atmosferega.
Formazion de on vent frècc pu o manc vigoros, al soeul, caosàa di discès de aria convettìv;
Diminuzion de conseguenza de la temperadura al soeul;
Comparsa de fulmen (di vòlt domà  tron) che poden vèss relevàa cont ona radio AM (abbastanza sensìbil) come interferenz facilmént riconoscibìl;
cal pù o manc vistós de l'inluminazión atmosferega.
I temporaj hànn influenzà tanti civiltàa antigh. I Grécch crédeven che i fudèssen di guèrr ch ‘l faseva el zèus, che ‘l slanzava i fùlmen formàa de l’Efèsto. Ona quàj tribù de Indian American conligava i temporaj cont i uséll del tron, de che lor credeven ch'i fudèssen di servidor del Grand Spirit. I Norreni pensaven che i temporaj succedèssen quand che el Thor l’andava a combatt contra del Jötnar, cont i tron e i fulmen ‘me on effètt di colp del martèll Mjölnir. L’Induismo el reconoss l’Indra come el Dio de la pioeuva e di temporaj. I dottrìn cristian accettaven la forza di temporaj come òpera del Dio. Quèj idèj chì eren ancamò ind la pupart de la gent fin al sècol desdòttesim.El Martin Luther l’era ‘drée a caminà de foeura quand che l’è comenzà on temporal, lilinscì el s’è miss a pregà el Dio de vèss salvà e l’ha promiss de diventà on mònegh.


La cusina milanesa, che la anòvera on grand numer de piatt, a l'è caratterizzada di element del territori, compagn de la coltura del ris e 'l levament de boeu e porscell. Al temp istess, mersì al roeul de Milan comè center de scambï e capitala d'ona gròssa region, la sò cusina a l'è deventada comè ona sòrta de sòmma di cusin e di tradizion gastronomegh de tutta la Lombardia, cont, in puu, influenz e scambï cont quij di dominador ch'a gh'hinn staa in del cors del temp.
Intra i piatt pussee famos a gh'hinn el risòtt giald cont el zaffran, la costoletta e la cassoeula; intra i dolz el gh'è el panatton, che, al prinzipi, a l'era nient alter che pan, faa per i fest natalizzi.
Prima che la gh'è stada la "vacca matta", a eren spantegaa comè l'òss bus a la milanesa e la fritura mista a la milanesa (cont zinivella e laccett). La fritura a l'è squas totalment sparida per la dificoltaa de trovà i ingredient de baa e la disabituden al sò us. Oltra, a gh'è staa, a partì da dòpo la segonda guerra mondiala, ona tendenza a vesinass pussee a i us alimentar nazionai: a gh'è staa on bandon progresiv di grass animai, per esempi desmetend de dovrà el butter e scominciand a dovrà l'oli.
La fertilidaa de la terra, insemma a on bon sistemma de dacquada de l'epoca romana, hann semper garantii a Milan e ai paes arent a luu ona sguaggia de foragg e, donca, ona granda disposizion de carna e de lacc, pont de partenza d'ona cusina ricca d'ingredient e marcada comè di stagion.
La stòria del Belloves e de la migrazzion di biturig, ch'a s'hinn dividuu el territori cont i insuber e hann faa i fondament de Milan, la conta la vitta d'on terrotori fertil, capazz de sodisfà i bisògn d'ona popolazion assee granda. El se dis pòcch robb di quest temp antigh. I celt cognosseven minga i carn rostii e 'l se pò  suppònn che i colonizzador roman majaven "à la romana": tant legumem, frutt, carn rostii, formai, miel e vin. Di secol X e XII, a gh'hinn i archivi monastegh relativ a la vendita e l'aquist di terr e d molin che dann a nunc on'idea de la varietaa di cereai che componeven la razion consuetta, associada ai oli che se ottegniven a partì di nos, dal lin o da la còlza.
Cont el Bonvesin de la Riva, la lista di ingredient la diventa inscì detajada che 'l se pò scomincià a capì 'me se cusinaven. La descrizion de l'organizzazion complessa e articolada di marcaa la presenta ona societaa dividuda in fornidor e consomador, la se sofferma sora la popolazion che la và a fà la spesa e sora la sò manera de majà. A l'è inscì che 'l Bonvesin ofr a nunc, cont la sò De quinquaginta curialitatibus ad mensam (1288) on ritratt di piatt, di abituden e di comportament di milanes a tavola.
Retrovem in di cronegh milanes, el cunt faa detajadament del banchett ofert, el 15 de luj 1368, dal Gian Galeazz Viscont, inquand la sò tosa, Violante, a l'è andada a benis cont el Lionell d'Anversa, ducca de Clarence, ereditari de l'Edoard III d'Inghilterra: desdòtt servizzi, inscì bondanzios e creativ che hann lassaa i partecipant al banchett stupefaa. Nunc gh'avemm minga comonque, per quel period chì, alter testimonianz resguard i past e i fest di nobij, des dignitari putost che di borghes pussee scior: i pòcch testimonzianz arriven domà fin al Rinassiment per descriv a nunc i pantagrueligh e fantastigh past faa in ocasion di fest o di matrimòni.
In del 1602, el canònegh bolognes Giovann Battista Segni ha descrivuu:
Da quel pont de vista chì, i secol XVI e XVII sont terribel per Milan e la sò provincia, a causa d'ona succession de spropòsit 'me la guerra, la pesta, la carestia, l'impoveriment di campagn, ch'a eren puu bon de sodisfà i besogn de la popolazion. A l'è rivada infin la polenta que sì la saziava, ma nutriva mal e faseva vegnì la pellagra.
Pussee che la coltura del formenton, a l'è l'introduzion e 'l spantegament de la coltura del ris che ha faa, in de la segonda mitaa del secol XV, modà de bon l'agricoltura e i abituden alimentar di milanes. La coltura del ris a l'è, in efett, renduda possibel di lavô de remondament faa di Viscont e di Sforza, in de la pianura attorna a Milan (la bassa milanesa) oltra che in di part de Pavia. In del 1475, Galeazz Maria Sforza ha ofrii dodes sacch de somenza de ris ai Gonzaga, sottaliniand el fatt che ognidun intra lor 'l da per turno dodes sacch de cereai, al pòst de sett sacch de resa produda dal forment.
La provvista de legumm e de frutt fresch a l'è facilitada da la sguaggia d'acqua e da la facilitaa de dacquà, e anca da la presenza de tant giardin situaa attorna a la cittaa, e anca dent i sò bastion. Ona quai atrazzadora, 'me i  giazzer e i pescarï permettiven el stocagg d'on quai aliment.
La distanza che la divid Milan dal mar ha minga impedii comonque la presenza del pess (d'acqua dolza) in de la cusina milanesa. Dal secol XII, a Milan el gh'è on mercaa de pess, dividuu in piscinin e gròss, innanz a la gesa de Santa Tecla.
La red idrografega milanesa, componnuda de fiumm, torrent, canal e fòss per la dacquada, la trabucca de pess, e propri la popolazion di pess a l'è vegnuda-sù granda anmò pussee cont el desvilupp di risai, dent i quai i pess che mangien i larv juttaven a tegnì sòtta contròll i parassit. La pesca professionala a l'era on'attivitaa bona sora i cors d'acqua: l’Olona, per esempi, a l'è dividuu, dal 1780, in sezion (vòtt in del 1811, sett sora el basin in del 1899, inquand l'attivitaa ha scomminciaa a vess minaciada di industri che sbilzaven i soeu acqu chì) che sont staa fidaa, a travers el pagament d'on ficc ai Consorzi del fiumm.
A partì di ultem agn del secol XIX, cont la granda immigrazion che la gh'è stada fin a la fin de boom economegh, i abituden alimentar di milanes s'hinn modaa, cont noeuv tipp de past e l'oli d'oliva.
Oltra a i salumm, cont caratteristegh assee vari a segonda de la provenienza di divers pòst attorna a la cittaa, a gh'hinn:
inciod sottasaa, dissalaa e majaa cont el butter e pan, ma soratutt dovraa 'mè ingredient in varï salz.
La preparazion la preved on sofritt linger de scigolla e nidòlla de boeu in butter, tostadura del ris (oltra al Carnaroli, recentement a hinn staa rescovrii anche alter varietaa comè Rosa Marchetti, Baldo, Maratelli e Vialone Nano), sfumadura cont vin bianch e gionta, a cazzuu, de broeud fin a la cottura. Se seguita a mes'cià el ris cont on cugiar de legn e, a mitaa cottura, se gionta el zaffran e 'l formaj grataa-giò.
Oltra al risòtt giald, a Milan alter variant tipegh de risòtt hinn:
Quest variant chì se poden recombinà me se voeur.
Per el risòtt avanzaa, el se pò fà el "salt": formaa on tortin bass, el se fà scaldà in d'ona biella cont butter cald in duu temp, fin a che la vegn ona crostisina brustolida e compatta. I coeugh brav a hinn bon de stravaccà el tortin domà cont on soll gest decis del pols, o vera cont on "salt".
In cagnon, "a la lodesana": ona preparazion succia diversa dal risòtt. Buii in acqua, passaa in biella cont butter, aj e erba savia e sfronzonaa cont tant grana; sia l'acqua de cottura, sia el sofritt d'erba savia se poden insavorì 'mè se voeur.Comè "piatt unegh" el risòtt giald el se pò compagnà a l'òss bus, ai involtin, al rostin negaa, al manz in grass de ròst, ai quaj; bianch, a filett de persigh fritt in butter e erba savia putost che in cotoletta.
El sommaron di possibel minester che se pòden ottegnì cont i prodott tipegh de la pianura lombarda a l'è 'l minestron a la milanesa: a partì di codegh de porscell, panscetta a tocchett e on battuu de lard e la "dotta" (seller, erborinn e carotol) in acqua freggia si metten-dent tucc i verdur disponibil (indispensabel fasoeu e pòmm de terra) in orden incontra ai temp de cottura; i verdur deven surbuii per almanca dò or. A la fin, la verza e 'l ris, coeusuu invece sora ona fiammònna. Se i ingredient se desfen, el broeud el deventa pussee corpos e savorii.
"Fra noi, il riso si suole maritare con erbaggi e legumi e carnaggi...usanze che si possono dire quasi esclusivamente nostre", el dis el Cherubin menter a l'è dree a elencà i supp de la cusina milanesa; intra i pussee famos a gh'hinn:
ris e zuccaAlter:
Busecca a la milanesa. In alternativa, la pò vess considerada ona suppa, un piatt unegh putost che ona pitanza. Rosolii per des megnuu i busecch de videll in on sofritt de butter, lard, scigolla, seller a tocchei, carotol a fettit e erba savia, giongii acqua, on tocch de cova de manz, tomates e fasoeu borlòtt. Duu or e mezz de cottura quattada cont el coverc, a foeugh consc , lassand ripossà a la fin inscì che la "scuma"; servì cont bondanzios formaj grattaa-giò. Ona variant: fojoeu cont i borlòtt.
Costoletta a la milanesa. Costoletta de videll tajada dal carré, cont l'òss, impanada e friggiuda in del butter sora ona fiammòna. Per fala pussee bona, se doverïa ciappà el civett (el videll giovin comè), tajal cont on spessor tucc inguaa, infrollil almanca on dì, mondal ben de tucc i legament cont l'òss e rilassal cont el batticarna. Donca, se doverïa passà i bistecch chì in de l'oeuv sbattuu e impanai dent ona mollica (minga veggia) de pan bianch, apena prima de la cottura; se friggen in padella piatta cont el butter fin a che la diventa de color de la niscioeula. Al gh'è anca una version de la costoletta senza òss. Per falla ben se se doverïa batt la carne del videll per falla vegnì bella fina. Questa riceta chì la se ciama Oregia de Elefant.
Cassoeula. Antigh piatt descrivuu anca dal Peder Verri in de la sò Stòria de Milan, in quand el contava del secol XI e de la cottura rituala per fà vegnì-giò la piòva. Per fà la cassoeula el se deven fà di cottur separaa: curta per i costin e i luganeghitt e pussee longa per el pescin, la sgòlta, el musett, i codegh e i part pussee resistent; i verz, bondanzios, se metten-dent a la fin, inscì che se desfen minga. La se serv sora la polenta.
Rostin negaa. Noeuditt de videll cont butter e erba savia, prima rosolaa e poeu negaa cont vin e broeud.
Fritura mista a la milanesa. Zinivella, laccett e fidegh de videll e cattanaj de pollaster, tucc frigiuu insemma.
Pols e scisger. Piatt tradizional majaa in del dì di mort e in del mes de november.
Mondeghili. Polpett de carna gemò coeusuda, ligaa insemma cont pan grattaa, oeuv, salamm cruv o bològna, erborinn triaa e spezzi. Vegnen poeu o stuvaa, faa-giò in d'ona fòglia de verza, o spiattaraa on cicin e friggiuu in del butter sora ona fiammòna.Lumagh a la milanesa. Sgussaa cont scigolla, inciod e erborinn, aj, farinna e vin, i lumagh a la milanesa a l'è on piatt cont ona preparazion longa comè perchè i lumagh gh'hann de spurgà (prima a fregg e poeu a bullor) e perchè a la fin i lumagh, in del sughett, gh'hann d'andà a foeugh consc e se gh'ha de seguità a mes'cià per on'ora.
Rann fritt. Lavaa ben e sugaa cont on pann, i rann vegnen infarinaa e poeu friggiuu fin a che hinn doraa in del butter.
Rann in umed. Per fà i rann in umed, se scomincia comè per fà i rann fritt, ma poeu si gionta el vin bianch, se sfuma e se inspessiss cont on cicin de farinna, giontand on trij d'erborinn e aj. Se va innanz cont la cottura sora on foeugh consc, rasand cont el broeud.
Lusc in stuaa. I carn del lusc, insavorii ma slegned, gh'hann de vess instacchettaa prima della cottura. Rosolaa, a foeugh fòrt, sora on lett de scigolla, carotol e seller, el se seguita la cottura, a foeugh consc, sfumand cont el vin e tegnend umed cont l'acqua. Sfilettaa a la fin el lusc, el se puccia cont el sughett de cottura passaa al tamborin.
Inguilla cont i borlòtt e inguilla e pess d'acqua dolza in carpion. Spelada e dividuda a tòcch, l'inguilla la vegn rosolada a foeugh fòrt cont l'erba savia, bagnada de vin bianch e mettuda, cont on cicin de concentraa de tomates destemperaa in acqua o broed e cont cicin de borlòtt gemò dree a vess pront, in acqua. Per la marinadura, la se seguita la cottura iniziala, se disponnen i tòcch ben saraa, dent ona suppera, quattaa-giò dal carpion. Per el carpion, se gh'ha de sofrigg in del condiment dovraa per el pess, l'agher, l'usmarin, i ciod de di garòfol, l'aj, la scigolla e 'l pever; el se gh'ha de giontà bondanzios asee e portal a fal buì. Se gh'ha de lassà marinà l'inguilla per quatter dì.
Sparg a la milanesa. Verdura spantegada comè in del territori, sia coltivada sia spontani, i sparg a la milanesa si fann cont formaj grattaa-giò e oeuv in cereghin (oeuv a l'oeucc de boeu friggiuu cont el butter).
A gh'hinn alter piatt che se majen de solet a Milan, ma che, comonque, a hinn comun in tutta la region e in gener in tutta la Vall padana. La polenta, mangià di poverett e di scior a segonda de comè la se compagnava ("polenta vedova", di per lee, "polenta accomodada", consciada putost che friggiuda): polenta e lacc, polenta e formai (gorgonzoeula, stracchin) cont putost che senza el butter, polenta pastizzada (cont luganega, grana e fonsg), polenta e merluzz (piatt tipegh del venerdì).
On alter piatt important in de l'us (soratutt domenical) a l'è 'l less, derivaa. fors, da la tradizion piemontesa, compagnaa cont la mostarda putost che la salza verda (erborinn, inciod, aj). Poeu a gh'hinn: fritt de less (costoletta de carna buida avanzada), manz in grass de ròst, polpett de la serva, fidegh a la milanesa, involtin de videll a la milanesa, videll tonee, scaloppin de videll al marsala o i erborinn, piccada de videll cont l'erborinn, polpettin de la scigolla, involtin de videll impienii de parmigian, giambon e erborinn.
Verdur (fonsg) impanaa cont oeuv e friggiuu, cardon a la basciamella, fior de zucca friggiuu, biedrava rossa in insalatta, pastizz de pòmm de terra, sformaa de spinazz, oltra ai fogli e ai tuber de stagion cruv putost che coeusuu a less e ai famos sparg a la milanesa cont oeuv al butter e formai grattaa-giò.
Per i oeuv, a gh'hinn duu maner per definij: in de la biella cont el butter, "in cereghin", e sod, dimezzaa, "in ciappa". Cottur tipegh: in frittada (o fertada), oeuv sbattuu cont tomates in padella, in de la biella cont i porr.
I formai tradizionai de la cusina milanesa, consumaa per "cavezzà" el mangià ma anca 'mè pitanza, fann referiment a tipp ben precis: el formai da grana, in de la varietaa lodesana, per reson de vicinanza geografega. El gorgonzoeula e i stracchin moj, el talegg, el quartiroeu e la mascarpa. A Milan se maja anca la mascarp friggiuda in del butter.
La micchetta a l'è 'l pan bianch de farinna de forment, tipegh de Milan. El Cherubin gh'ha scrivuu: "piscinin e gentil el ciamòm micchetta, piscinin e ordinari micca, gròss miccòtta o pagnòtta. El termen pan el se riferiss domà a quel gròss d'ona lira che 'l se vend a pes, menter micch e micchett si vendeven a numer".
Si come el forment, ona vòlta, el costava comè, el pan 'l se faseva anca cont farinn mes'ciaa a quij d'alter cereai (gialda, de mej, de segra, d'orz) o anca de legumm succ ('mè i scisger) putost che la farinna de pòmm de terra. La pussee famosa di chest variant chì a l'è 'l pan de mej (ciamaa anca pan giald).
Incoeu, comonque, la micchetta a l'è considerada "pan comun", quel pussee economigh, e, si come i gust a s'hinn mudaa, a Milan a hinn spantegaa noeuv tipp de pan, anca che riven d'alter region.
Dal pan a riven, oltra, divers varietaa de prodott da forno: al pan se giong l'ughetta per fà el pan cont l'ughetta, o se 'l se muda la levitazion e se 'l se giong on cicin de butter insemma a alter ingredient el  se fann pizz e fogasc. Anca da quest pont de vista chì, però, la tradizion meneghina la s'è vesinada a la media de l'Italia e donca, incoeu, in di prestinee de Milan se troven prodott simil comè a quij di alter pòst.
El panaton a l'è vegnuu-foeura in del Varon Milanes, prima del 1606, e a l'è inscì definii: pan gròss che de solet 'l se fà el dì de Nadal; cont el passà del temp, a l'è modaa on cicin la manera de scrivegh el nòmm (incoeu a l'è "panatton"), ma mai la rizetta: pasta de pan, butter, oeuv, zuccher, ughett, el vegn faa levà per tant temp per deghe leggerezza; a l'è caratteristega anca l'incision sora la faccia in alt che, inquand la se coeus, la se derva a "tant cornin". Incoeu, insemma al pandòr de Verona a l'è 'l dolz nazional per ecelenza majaa in di fest natalizzi.
L'autun el pòrta la busecchina dolza de castegn succ; i castegn se fann mojaa per ona nocc buii adasi, adasi fin a che gh'henn risurbì squas tutta la storia acqua de cottura e se gionta al broeud on biccer de vin dolz: se serven teved in d'ona marmittina, fognaa in de la panera liquida putost che taccaa-sòtt da quella montada, putost che tucc e dò.
El pan de castegn a l'è on prodott da forno spantegaa comè e ne gh'è ona version milanes, anca se i castegn e i soeu vendiroeu incoeu a gh'hinn puu: a hinn i fironatt, vendiroeu de collann de castegn fumegaa, el "Gigi della gnaccia" o "quel de la gnaccia", i vendiroeu del pan de castegn, e "quij de brusaa" o "de scòtt", i caldarostee o i vendiroeu de maron lessaa.
Dò tort de la tradizion milanesa a hinn la torta meneghina e la bertuldina, tucc e dò da coeus in d'ona tortera al forno: la prima cont oeuv, farinna bianca, farinna de nisciol, lacc, levaa, zuccher e pòmm (da mes'ciaa a fett in de l'impast prima de mettela in forno). La segonda cont farinna bianca e farinna gialda "fiorett" a granna fina comè, impastii cont oeuv, bondanzios butter desimpregnaa, lacc, rusca de limon grattada-giò e levaa.
De farinna gialda, ma a granna gròssa, a l'è anca el pan de mej, version dolza e guarnida 'mè se voeur del pan giald. La torta del Michelacc o torta de lacc a l'è ona specialidaa de Gessaa ma a l'è spantegada in divers version in di paes arent a luu e in Brianza. Dolz d'origen medieval e d'estrazion povera, a l'è fada da ona baa de pan poss imbibii in del lacc cont la gionta de cacao, amarett, pan d'anes, uga passa e candidaa.
La carsenza a l'è minga domà el formaj mòll , che ona vòlta la gh'aveva ona forma schisciada e rotonda, ma a l'è anca ona fogascia salada putost che dolza tipega del capodann, 'mè 'l recita el Rajberti in de la poesia de sora. El Banfi ne ricorda ses: cont oeuv e zuccher, cont el grass bianch, de pasta de bonbòn, de pasta dura, fròlla putost che de marzapan. Per la ricorrenza di mòrt se preparaven i oss de mord e i oss (o pan) di mòrt, tucc e duu a baa d'armandoi, dur comè i primm, pussee mastegabel i segond.
Per carneval, 'mè se fà dapertutt, tortei e ciaccer, anca se a Milan, ona vòlta vegneven friggiuu, menter incoeu se coeusen al forno. Da ricordà duu dolz pover, che se preparaven in cà: la cutiscia, pastella di farinna e acqua, on pizzigon de bicarbonaa per sostituì el levaa e on cicin de zuccher, poeu friggiuda in de l'oli de linosa (incoeu d'oliva) e la frittura dolza, a baa de masnaffacc: la giònta d'on cugiarin de cacao intra i ingredient ne darà la variant al gust de cicolatt.
On tonegh, pussee che on dolz, a l'è la rusumada: a l'è on "remedi de la nònna" faa cont el ross de l'oeuv sbattuu cont zuccher e vin ross, che 'l serv per i adolescent che son dree a vegnì-grand e i quij ch'hinn stracch. La se pò fà anca cont el marsala o 'l broeud. La gh'ha on inventor, invece, el Domenegh Barbaja, la barbajada, la bibita de cicolatt, cafè e lacc che da la mitaa del Vottcent la compagna la degustazion di dolz milanes.
Cervellaa. In milanes, i becchee se ciamen anca "cervellee" e 'l termen a l'è ligaa proppi a la cervellaa, "ona sòrta de luganega a la Milanes", 'mè dis el Vocabolarï de la Crusca in de l'edizion, la numer quatter, del 1729 che tucc faseven e che dovraven per fà vedè 'mè eren brav. El problemma el nass dal fatt che, par, de zinivell ghe n'eren minga. Chesta "luganega" a l'è citada, in del secol XV, in del Libro de arte coquinaria del Maester Martin, che fors a l'è anca l'inventor de la pitanza chì. In del capitol vun, intra i ingredient (garon magher de purscell putost che de videll, grass de porch o de videll battuu pussee che 'l se pò al cortell, formaj vecc e formaj grass, spezzi, duu o trè oeuv, zaffran, tutt mes'ciaa e insaccaa in d'on budell de porscel e ligaa longh o curt, 'mè se voeur) la zinivella la gh'è minga. A l'è 'l Cherubin che 'l dis, in del Vottcent, che se sarïen dovuu mazzà tròpp porscell, si come i soeu zinivell hinn minga inscì grand, per sodisfà la pretesa de giontaghe anca domà on cicinin in tucc i luganegh e la dis anca la sò ipòtes che, fors, in de l'antighitaa s'era poduu fà e 'l nòmm a l'era poeu soravivuu. Segond el Maester Martin el se doveva majala lessada, ma anmò in del secol XIX a l'era dovrada comè "baa" per preparà divers piatt che voureven on sofritt (per esempi in del risotto) o per preparà broeud. In del cors del temp, i becchee hann scominciaa a fala semper pussee men, fin a che,  in del secol passaa, la faseven proppi puu: incoeu a l'è tornada intra i specialitaa pussee ricercaa de Milan, proppi cont la sò rizetta quattercentesca.
Torta a la milanesa. La rizetta de chesta specialitaa chì a l'è d'on alter grand gormee, el Pelegrin Artuss. A despett del nòmm e d'on quai ingredient, la torta a la milanesa a l'è minga on dolz. El se part da carna magra comè fada andà a less o rostida, triada sora on tajee; la se mes'cia cont cicolatt desimpregnaa e'l se gionten i piccoj e l'uga passa e la se mett al forno intra duu cors de pasta fròlla. "La gh'ha minga inscì tant merit per trovass sora ona tavola di scior e 'mè piatt de famiglia a l'è on cicin car", el dis l'Artuss istess, ma comonque ghe dà la rizetta 'mè specialitaa meneghina.
I primm tracc de coltura de l'uga e produzion del vin tornen-sù al temp di roman: a hinn staa, infatt, faa di retrovament archeologegh e rapresentazion artistegh che farïen pensà a on spantegament minga mal de chesta attivitaa chì sotta l'impero de Dioclezian, donca inquand Milan a l'era stada fada deventà sed imperiala. On document del 918 testimonaria invece la presenza de vign in di part de San Colomban al Lamber. Testimonianz pussee noeuv hinn quij del senator Carl Verr, che descriven la produzion del vin pasmà Magenta e Busti Piccol, a anca pasma la gemò citada San Colomban: chest paes chì a hinn i stess ch'a hinn staa descrivuu e lodaa dal poetta Carl Porta in del Brindisi di Meneghino all'osteria, indue i vin locai vegnen mettuu adrittura con i mïô vin franzes. Comonque, in de l'Alt Milanes, prima de l'abonament del Vilores e fin a la fine del secol XIX, la coltura del vin a l'era ona di attivitaa agricoi principai: hinn ancamò tant i vecc tòrc per l'uga che gh'hinn in de la cittaa metropolitana de Milan. El vin nostran a l'era minga, comonque, assee per sodisfà i consumm milanes e se doveva donca importal sia dal rest de la region sia da i region arent, specialment Piemont e Veneto, insemma a vin da taj del meridion. In di osteri (che in milanes se ciamen anca "trani"), oltra franch a pitanz frecc, comè salumm e formaj, vegneven servii anca piatt cald, in particolar la busecca; on vecc moeud de dì milanes in latin macaronegh el dis infatt: post crostinum vinum, post vinum crostinum, a l'è mej bev a pascia piena.
La coltura del vin in del Milanes a l'è restada on'attivitaa spantegada fin a la fin del secol XIX, inquand sia cont l'ariv de la fillòsera, sia cont la possibelitaa de fà coltur pussee vantaggios (comè la coltura de cavaler per fà la seta) hann causaa on progresiv bandon de la magior part di terr indue se coltivava l'uga da vin. Incoeu l'unegh pòst indue se seguita a prodù i vin in de la cittaa metropolitana de Milan el se troeuva intra San Colomban al Lamber e Sant'Angiol, indue el vegn produu el San Colomban al Lamber D.O.C. in de la varietaa rossa e bianca, sia fermo sia che buscia, e 'l Collimna del Milanes I.G.T., che gh'è oltra al ross e al bianch, anca rosaa e passii.
Milan oltra a vess el loeugh de nascita del Campari e de l'Amaro Ramazzotti, "inventaa" in d'on local arent l'Arenna e produu in provincia fin al 1994, a l'è 'l loeugh de nascita e de produzion del Fernet Branca: consumaa segond la tradizion locala liss putost che giontà in del cafè, l'amar a l'è produu anmò incoeu in de la fabrica fada-sù in di primm agn del '900, al temp in campagna, incoeu in mezz a la cittaa.


El servizzi feroviari suburban de Milan a l'è on sistema de strapòrt publegh local de l'area metropolitana milanes.
Al settember del 2016 a l'era componnuu de 12 lign, 11 gestii da Trenord (prima ciamaa Trenitalia-LeNord) e vona gestida da on'associazion temporanea de impres (ATI) fada-sù da Trenord e l'Azienda Trasporti Milanesi (ATM).
La red la conliga i center de l'area metropolitana e la cittaa de Milan indoe a gh'hinn interscambi cont i treni a media e longa percorrenza, la metropolitana e i lign urban de l'ATM.
El center del servizzi a l'è 'l passant feroviari, ona galeria che la traversa la cittaa da nord-ovest a est, indoe a passen i "lign S" cont ona freguenza de ses megnuu. El passant el g'ha el compit de distribuì i passegger in su tuta la red metropolitana e i lign che a hinn insu la superficia.
La stazion cont el pussee grand numer de lign, indue se poden fà pussee scambi de lign a l'è la stazion de Milan Porta Garibaldi: chì a passen vott di vundes lign del servizzi.
I orari a hinn tucc cadenzaa e simmetrigh.
La red suburbana a l'è componnuda de dudes lign:
La linia S1 del servizzi feroviari suburban de Milan la conliga Saronn a Lod, a travers la cittaa de Milan dent el Passant feroviari de Milan.
El servizzi el vegn efettuaa da Trenord.
I treni de la linia S1 a hinn regolaa a freguenza de mezz'ora, e entermettuu indel tocch da Saronn a la Bovisa cont i treni de la S3.
La linia S2 la conliga Seves a Rogored, percorend on tocch de la ferovia Milan-Ass e a travers la cittaa de Milan dent el passant feroviari de Milan. Domà duu tren, in di or de ponta de la matinna, a gh'hann comè capo-linia de partenza la stazion de Marian.
La linia S3 la conliga Saronn a Piazzal Cadorna, percorend la ferovia Milan-Saronn, che a l'è la pussee vegia de tuta la red di Ferovii Nord Milan.
I treni de la linia S3 a hinn regolaa a freguenza de mezz'ora, e entermettuu indel tocch da Saronn a la Bovisa cont i treni de la S1, inscì da avegh quater tren per ora. La sira la linia chì la sostituiss la S1 insula banda istessa.
La linia S4 la conliga Camnagh-Lentaa a Piazzal Cadorna, percorend on tocch de ferovia Milan-Ass de Ferrovienord.
I treni de la linia S4 a hinn regolaa a freguenza de mezz'ora, e entermettuu indel tocch da Seves a la Bovisa cont i treni de la S2, inscì da avegh quater tren per ora. La sira la linia chì la sostituiss la S2 insula banda istessa.
La linia S5 la conliga Vares a Trevij a travers la cittaa de Milan. I convoj percorend el passant feroviari de Milan e i ferovi Pòrto Ceresi-Milan e Milano-Trevij. Dal 2008 la linia a l'è gestida d'ona ATI fada-sù da Trenord e ATM. Indela banda Rò - Trevij i servizzi a hinn entermettuu a chei de la linia S6, inscì da avegh quater tren per ora.
La linia S6 la conliga la stazione de Noara a chella de Trevij. El servizzi a l'è efettuaa da convoj Trenord che percoren la ferovia Torin-Milan, el passant feroviari de Milan e la ferovia Milan-Venezia. El servizzi el finiss indela stazion de Trevij domà indel'ora de ponta, menter foeura di chì orari chì i treni a vengnen fermaa a Pioltell-Limed.  Indela banda Rò - Trevij i servizzi a hinn entermettuu a chei de la linia S6, inscì da avegh quater tren per ora.
La linia S7, fada comenzà dal 14 desember 2014, la conliga la stazion de Lecch a chella de Milan Porta Garibaldi a travers Moltee con ona via desferenziada da la linia S8 che la fà el servizzi intra i cap-linia istess. La percor la linia Monscia-Moltee e on tocch de la linia Comm-Lecch. La S7 a l'è, a bon cunt, el potenziament del servizzi regional Milan-Moltee-Lecch che 'l gh'era prima, estes anca indi dì de festa cont on orari regolaa a ogn'ora. I servizzi a g'hann freguenza de on'ora, cont on quaj rinforz a la mezz'ora on quaj period de ponta.Indel marz 2015 a l'è stada progetada la costrusion de la noeuva fermada Monscia Est Parch - che la sarà a circa mezza strada intra i stazion de Monscia Sobborghi e La Santa - che a l'è preveduu che la sarà dervida per el 2016.
La linia S8 la conliga la stazion de Lecch a chella de Milan Porta Garibaldi percorend la linia Milan-Carnaa-Lecch. I servizzi a g'hann cadenza oraria foeura di or de ponta de la matinna e de mezz'ora indel rest de la giornada.
La linia S9 la conliga Saronn a Albairaa. A l'è stada, in vorden de temp, la prima linia suburbana a intrà minga indel passant feroviari. I convoj a percoren i lign Saronn-Seregn, Ciass-Milan, la linia de cintura milanes, la cintura sud e la linia Milan-Mortara. Grazie a l'istituzion de la linia S9, la cintura sud a l'è tornada, depos 10 agn, a vess anmò servida di treni in servizzi local. La S9 la se entermett a la S11 intra i stazion de Seregn e Grech Pirelli, inscì da avegh on tren ogni quindes megnuu fin ai vott or de la sira.
La linia S11 la conliga la stazion de Ciass a chella de Rò, percorend la ferovia Milan-Ciass, a travers i cittaa de Comm, Seregn, Monscia e Milan. La S9 la se entermett a la S11 intra i stazion de Seregn e Grech Pirelli, inscì da avegh on tren ogni quindes megnuu fin ai vott or de la sira.
La linia S11 a l'è stada slongada el 26 april 2015 da Milan Porta Garibaldi a Rò in ocasion de l'inizzi de Expo 2015. Dal primm de noember, a la fin de la manifestazion, in di dì de lavô, esclus el sabet, la suguterà a andà fin a la stazion de Rò, menter el sabet e i dì de festa la tornerà a attestass a la stazion de Milan Porta Garibaldi.
La linia S12, attivada in del 2016, la conliga la stazione de la Bovisa a la stazion de Meregnan, a travers la cittaa di Milan dent el passant feroviari. A l'è attiva cont duu cobbi in di dì de lavô. Al di d'incoeu, el gh'è el progett de aumentà el numer de tren de chesta linia chì e anca de slogala, prima finn a la stazion de Corman-Cusan e poeu finn a Vared.
La linia S13 la conliga la stazion de la Bovisa a la stazion de Pavia, percorend el passant feroviari e la ferovia Milan-Pavia. La linia S13 a l'è nassuda comè slongament de la vegia linia S10, che la conligava la Bovisa a Rogored.
La linia S10, attiva dal 2004 al 2011, la conligava la stazion de Rogored cont la stazion de la Bovisa. A l'era ona linia de rinforz per tucc i lign che passaven indel passant feroviari. A l'è stada slongada fin a Pavia cont el cambi d'orari del 2011, e a l'è stada renominada comè linia S13 inscì da minga andà a creà confusion cont la linia S10 del Canton Tesin in l'ottica de avè on'interazion di servizzi ferroviari in la region insubrega.
La linia S14 la conligava, per el period de l'Expo 2015, la stazion de Rogored cont la stazion de Rò, inscì da servì, specialment, la Stazion de Rò Fera, a servizzi de l'esposizion universala. La linia la percoreva el passant feroviari, e la serviva comè rinforz a tucc i alter lign che a gh'hinn per i conligament intra la cittaa de Milan e 'l loeugh espositiv. El servizzi a l'è staa efettuaa tucc i dì a cadenza de mezz'ora, per tuta la durada de l'esit.
Depos a l'avertura de la prima banda del passant feroviari de Milan, da la Bovisa a Porta Venezia el 21 desember 1997, el Grupp Ferovie Nord Milan ha creaa on servizzi metropolitan, regolaa cont ona freguenza de quindes megnuu, che l'è diventada de dees menutt a partì dal 22 mars.El 30 magg 1999, a l'è staa dervii el tocch da la stazion del Vial Lancetti a la stazion de Certosa inscì che l'era possibel el conligament cont la red FS; al temp istess i treni metropolitan a hinn staa slongaa vers Vares (a travers la Certosa), vers Saronn e vers Seves (a travers la Bovisa).El 30 giugn 2002 el passant l'è staa slongaa da Porta Venezia finna a Piaza Dateo e a l'è stada dervida la stazion de Villapizzon in su la banda de la Certosa.
El nomm "servizzi feroviari suburban" l'è staa doperaa formalment per la prima voeulta el 12 desember 2004, el dì istess de l'avertura de l'ultem tocch del passant feroviari, fin a Porta Tosa.
A hinn staa creaa sett lign S: a hinn staa nomeraa i conligament che a gh'eren gemò e la freguenza a l'è stada regolada a mess'ora. El sucesiv 24 desember l'è stada istuida la linia , gestida da TiLo cont ona freguenza de on'ora, in su on percors completameent noeuv, fora dal passant feroviari.
El servizzi suburban chì el doveva vess diveers dal servizzi regional, ispiraa a la RER de Paris e a i S-Bahn di cittaa todesch, sguizzer e austriach.
I primm progett d'agn Votanta a voeureven fà passà in del passant tucc i sistem, regionaj e suburban (il passant l'era infatti ciamaa "comprensorial"). Pussee taard, però, per minga creà tropp trafich in del passant, a s'è deciduu de fà passà minga i treni regionai chì gh'inscì ma de lassaj in di stazion de coo.
I lign S dent el passant a riven a avegh ona freguenza media totala de sees megnuu per direzzion.
El 19 de fevree ona quaj corsa de la linia S4 l'è stada slongada da Seves a Camnagh, inscì che 'l podarïa vess possibel on inter-scambi cont i treni regionaj Milan-Ciass;
El 19 de giugn l'è stada dervida la fermada de Vial Romul, servida da la linia S9, 'due gh'è l'inter-scambi cont la linia M2 de la metropolitana.2008Cont el cambi d'orari del 15 de giugn, i lign S1, S2, S6 e S10 a hinn staa slongaa da la stazion de Porta Vittoria a Rogored, inscì che 'l podarïa vess possibel on inter-scambi cont i treni regionaj e i treni nazionaj che vann a Genua, Bologna e Mantua;
A partì dal primm de luj la linia S5 ha scominciaa a vess gestida da l'ATI Trenitalia-LeNord-ATM;
A desember del 2008 a l'è staa potenziaa el servizzi sora la ferovia Milan-Ciass: a la linia S9 e al tren regional Milan-Ciass hinn staa cambiaa i orari inscì che ghe sarïen poduu vess tren tra Milan e Seregn a on intervall regolar durant tutt el dì;
El 14 desember la linia S10 la red celer ticines a l'è stada slongada da Ciass a Albaa.2009El 22 de april a l'è stada dervida la stazion de Rò Fera, servida di lign S5 e S6;
Cont el cambi d'orari, el 14 de giugn, a l'è stada dervida la fermada de Pregnana, servida da la lignaa S6, cont fermada per domà vint tren al dì; 'l dì stess la stazion de Serenella l'ha cambiaa nomm in Garbagnaa Parch de le Groane;
Cont el cambi d'orari, el 13 de desember, a hinn staa attivaa duu lign S noeuv (S8 e S11), menter a trii lign S l'è staa cambiaa el percors e hinn staa potenziaa: la linia S1 a l'è stada slongada (foeura di orari de ponta) fin a Lod, la linia S5 a l'è stada slongada fin a Treì e la linia S6 l'ha desmetuu de andà a Rogored, ma da Porta Vittoria l'è stada slongada fin a Pioltell-Limit (e in di orari de ponta fin a Treì); al temp stess i treni che se fermaven Pregnana hinn staa redobbiaa.2010El primm de fevree duu cobbi de tren de la linia S10 a hinn staa slongaa da la Bovisa a la stazion de Malpensa-Aeroport.
El 13 de giugn la linia S1 a l'è stada slongada da la stazion de Rogored a Lod, per tutt el dì (da i ses or de la matinna a i noeuv or de la sera), e l'è andada a sostituì el tren regional che 'l serviva la banda chì.2011El 26 de marz a l'è stada sarada-su la vegia stazion de Affer, sostituida da ona noeuva stazion che la se troeuva visin a la fermada de Affer FN de la metropolitana milanes: el deventava inscì possibel l'inter-scambi cont la linia M3 de la metropolitana e i lign suburban S2 e S4;
El primm de magg a l'è finii el procediment de fusion di duu societaa LeNord e Trenitalia in Trenitalia-LeNord, che 'l g'ha depos cambiaa el nom in Trenord e che ha scomincià a gestì i lign suburban;
El 12 de giugn, la linia S9 a l'è stada slongada da San Cristofen a Albairaa. Oltra, a l'è stada dervida la stazion de Cesan Madernu (lign S2 e S4), che a l'è andada a sostituì la vegia.
El 9 de desember, la linia S9 l'è stada slongada da la stazion de Seregn a Saronn, cont l'avertura di noeuv stazion e fermaa de Barucana, Cerian-Soree, Cerian Groane e on tocch noeuv de la stazion de Cesan Madernu;
Cont el slongament de la S9, l'è staa modificaa anca el servizzi seral de tant lign, in particolar quej che passen de Saronn e Cesan Madernu (lign S1, S2, S3, S4 e S13).2013El 9 de giugn a l'è staa dervida la stazion de Piev, servida da la linia S13; el 22 del mes istess a l'è stada dervida la noeuva fermada de Cesan Madernu Groane, servida da la linia S9;
Insemma al cambi de l'orari, el 15 de desember i treni de la linia S4 che partiven o rivaven a la stazion de Meda a hinn staa deviaa vers Camnagh; a partì dal dì istess, la lignaa S2 l'è stada limitada a Seves, inscì che 'l sarïa deventaa possibel fà i lavor de potenziament infrastrutural de la ferovia Milan-Ass.2014El 25 de ottober a l'è stada dervida la noeuva stazion de Bruzzan in sostituzion de la vegia, longh la linia S2 e S4;
Cont el cambi de orari del 14 desembre 2014, depos i lavor de renovament infrastruttural, a l'è stada integrada in del servizzi suburban la linia feroviaria Lecch-Milan Porta Garibaldi via Moltee e a l'è stada ciamada linia S7. Cont el nomm noeuv el servizzi a l'è staa potenziaa cont tren cont la freguenza de on'ora. Cont el cambi d'orari istess, alter duu tren de la linia S6 hann scominciaa a fermass a Pregnana, e la fermada di Rò Fera Milan ha cambiaa el nomm in "Rò Fera Expo Milan 2015".2015 - prima de l'ExpoIn ocasion de EXPO Milan 2015 a l'è scominciaa, el 26 de april, el potenziament del servizzi.La linia S2 ha scominciaa ancamò a fà tutt el sò percors, menter la linia S11 a l'è stada slongada da Milan Porta Garibaldi a Rò. A l'è stada, oltra, pientada-sù la noeuva linia S14 intra i stazion de Rò e Rogored. El dì istess a l'è intraa in servizzi la noeuva stazion de Corman-Cusan Milanin, servida di lign S2 e S4, che ha sostituii i stazion de Corman-Brusô e de Cusan Milanin;
El 9 de magg a l'è stada, poeu, attivada la stazion de Forlanin, che permett l'inter-scambi tra i lign S5, S6 e S9.2015 - depos l'ExpoA partì dal primm de noember 2015, subet depos la fin de Expo, el servizzio a l'è staa depontenziaa. La linia S14 Rò-Rogored a l'è stada sopressa comè 'l diseva el programm, menter la linia S11 a l'è stada parzialment mandada-indree da Rò a Porta Garibaldi (e dumà on tren su duu el va innanz fin a Rò, e dumà in di dì de lavô intra i sett or de la matinna e i noeuv or de la sira);
El 13 de desember la stazion de Rò Fera Expo Milan 2015 ha ciappaa el noeuv nomm de "Rò Fera".2016A partì dal 12 de settember a l'è stada pientada-sù la linia S12 che la conliga la stazion de Meregnan a chella de laBovisa a travers el passant feroviari de Milan.
Per viaggià sora i lign del servizzi feroviari suburban de Milan a l'è sufficient comprà on biliett putost che on abbonament feroviari varid per quel tocch emetuu da Trenord.
Per i viagg tra i stazion in del comun de Milan a hinn varid i biliett putost che i abbonament urban, anca se hinn staa emetuu da l'ATM.
A partì dal primm de fevree del 2011 a hinn intraa in vigor i noeuv tariff integraa, ciamaa IoViaggio Ovunque in Lombardia, che permetten de viaggià in su tucc i mezz de straport de la Lombardia cont on prezz fiss. L'abonament chì el pò vess giornalier, pluri-giornalier (duu, trii putost che sett dì), mensil, trimestral putost che annual.
I progett futur, anca se dichiaraa publegament, gh'hann anmò minga ona scadenza certa.
Avertura de la noeuva fermada de San Giulian Zivid, longh la linia S1.
Radobbi Seves - Camnagh longh la linia S4 e avertura de la noeuva fermada in mezz de Barlassina e radobbi Seves - Meda longh la linia S2.
Costruzion del binari trii intra Affer e Corman-Cusan Milanin e pientament de la linia S12 intra i stazion de Corman-Cusan Milanin e Meregnan.
Fin del quadruplicament Rò - Parabiai e del triplicament Parabiai - Gallaraa (efettuazion lavô bloccaa da ona sentenza del Consej de Stat e posticipaa a datta da definiss anmò).
Costrusion de la stazion de Nervian, intra Parabiai e Vanzagh-Pojan, da fass depos el quadruplicament Rò - Parabiai.
Pientament d'on conligament dirett Milan Central - Rò Fera - Malpensa, pensaa per l'Expo 2015 e da fass depos el quadrupliament Rò - Parabiai.
Slongament de la linia S13 da la Bovisa a Saronn.
Avertura di noeuv fermad de Milan Tibaldi, Milan Porta Romana (chesta chì in sostituzion de chella che la gh'è giamò), longh la linia S9.
Quadruplicament Monscia - Ciass inscì da podè avè sora la ferovia istessa sia i treni di lign S9 e S11 e i treni regionaj, longa-distanza e de mercanzii (che doerïen vess semper pussee inquand el sarà dervii la galeria de bas del San Gottard.
Radobbi de la linia Albairaa - Mortara inscì da fà andà i treni suburban fin a Biagrass, almen cont ona freguenza oraria.
Pientament de la linia S14 Rogored - Magenta, depos el potenziament de l'infrastruttura, cont regolazion 10' / 20' respett a la linia S6.
Pientament de la linia Rogored - Parabiai cont regolazion 10' / 20' respett a la linia S5, e slongament de la linia S11 a Parabiai, depos el quadruplicament Rò - Parabiai.
In faa de valutazion: mandà-indree el capo-linia de la linia S5 da vares a Gallaraa; el servizzi intra i fermad in mezz el sarïa efettuaa di lign S40 e S50 sora l'assa Malpensa - Gallaraa - Vares - Mendrisi.
Quadruplicament Rogored - Pavia; slongament de la linia S2 a Piev cont regolazion 15' respett a la S13; avertura de la fermada de Poasch longh i lign S2 e S13.
Per cercà de mïorà la puntualitaa del servizzi de la linia S9, mudament de la fermada de Baruccana in pont de incros; e poeu radobbi de la banda Seregn - Baruccana.
Pientament de la linia S17 longh el vegg raccordi feroviari Garbagnaa - Ares, cont fermad a Garbagnaa, Garbagnaa Ovest e Lainaa, cont freguenza de mezz'ora e coincidenza cont i lign S1 o S3.
Regolazion de freguenza a mezz'ora de tuta la linia S7, almen intra Milan e Besana.
Potenziament infrastruttural de la stazion de la Bovisa cont la costrusion de pussee binari per fagh andà pussee servizzi che riven da Porta Garibaldi e da la Central (via Porta Garibaldi).
Slongament de la linia S8 a la Bovisa; mandà-indree el capo-linia da Lecch a Cernusch-Meraa, e pientament d'on servizzi regional per i fermad in mezz.
Mudament de la linia R Milan Porta Garibaldi - Carnaa - Bergom in linia S18 con la Stazion de Bergom Ospedaa; slongament da Porta Garibaldi a la Bovisa del capo-linia e mandà-indree l'alter da Bergom a Paderno d'Adda (e piantament d'on servizzi regional per i fermad in mezz).
Mandà-indree 'l capo-linia de la linia S9 da Albairaa a San Cristofen e slongament da Saronn a Busti Grandi.
Pientament de la linia S16 Albairaa - San Cristofen - Lambraa - Rò.
Avertura di fermad Monscia Est (longh i lign S7, S8 e S18) e Monscia Ovest (longh i lign S9 e S11).


La Kate Beckett (17 de november del 1979) l'è vun di personagg principai de la serie TV Castle, interpetaa da la Stana Katic. L'è 'na detective, poeu promovuda capitana, de la squadra omicidi de la Polizia de New York e, da granda lettriss di sò romanz, la se troeuva a collaborà cont el Richard Castle dopo avè vist on omicidi compagn de vun d'on sò romanz.
Donna de grand valor, l'entra in Polizia per descrovì la verità in su la mort de la mader, cas irresolt. Lilinscì la incontra el Richard Castle, dopo che 'l sindegh de New York el ciama per jutàlla a resolv on cas compagn de quell de vun in di sò liber.
El Castle el se innamora de la Beckett, tant da avègh dedicaa el sò noeuv personagg Nikki Heat, che poeu el gh'ha on roeul determinant in d'ona puntada indova on maniach el proeuva a coppàlla per el personagg.
Intant el Castle el proeuva a descovrì pussee in su la mort de la sò mader, cas misterios anmò vert in quell moment, che 'l gh'aveva denter di poliziott corrott e intervent di politegh e mafios.
A la fin de la terza stagion la Beckett la descovriss che 'l sò capo, Roy Montgomery, l'era coinvolt in del cas che l'ha portaa a l'omicidi de la sò mamma. Però lu per salvàlla di omen, i so vegg amis, che voeuren coppàlla el se sacrifega. Al sò funeral parla la Beckett, che però l'è colpida de on cecchin. E lilinscì el Castle, prima casciaa via de lee, ghe deciara el sò amor e ghe domanda de restà con lu e de morì minga.
Dopo vess squasi morta de arrest del coeur, a l'è operada  e salvada di medegh, ma l'ha avuu 'n amnesia e donca la recorda no la deciarazion del Castle.
Dopo tri mes senza ciamàll, la torna al Distrett, indova però gh'è ona capa assee severa, ma la sutta  a indagà per di vij travers, semper cont el jutt del Castle, tornaa in Polizia grazia a la sò amicizia cont el Sindegh. Però pocch dopo dis al psicolegh de la polizia de recordàss tuscoss de quell che l'è suceduu.
In d'on cas de robalizzi de 'n oeuvra d'art la riva 'na perita de l'assicurazion che l'è 'na bella tosa che la intriga subit el Castle. Lee la vegn proppi gelosa, tant de provà a ostacolà la collaborazion in tra la perita e la Polizia voruda de la sò capa.
Quand che la perita, ex ladra d'art anca lee, la vegn sospettada, el Castle el gh'ha de distràlla per permett a la Beckett de pequisì la sò camera, e quand che lee la voeur andàgh con lu per fàj sortì la basa innanz a lee, che inveci de scappà el ghe vosa dré.
A la fin, quand che la perita la va via la Beckett ghe dis che 'l Castle l'ha semper creduu in la soa innocenza, ma lee la bandona el Castle e 'l ghe dis che lee la roba no i ròbb di alter, in riferiment a la sò attività de ladra, pussee etica in del robà di oeuver sequestraa, per esempi.
Dopo de 'n cas che se troeuven manetaa cont ona tigher arent, se lancen on mugg de frecciatin, e a la fin la Beckett ghe dis al Castle che la prossima voeulta el voeur fàll senza la tigher. Ciarament Castle l'era sorpres per l'affermazion de la Beckett.
Dopo avè vist in diretta a la television 'n attentaa terroristegh, el Castle, su consili de la mader, el proeuva a deciaràss cont lee, ma l'è interrott de 'n detective che l'ha trovaa 'na noeuva pista per resoeulv l'attentaa, ma dopo, longh l'interrogatori de 'n sospettaa, l'ammett innanz del Castle de regordàss tuscoss de quand che gh'hann sbaraa al coeur, donca anca la sò deciarazion d'amor, e lu el scappa via del departiment de polizia, trist. In del midemm period la parla cont la dottora legal del sò departiment che 'l ghe dis che l'è strana e che la gh'ha de deciaràss anca lee, ma la voeur no per pagura de perd l'amicizia cont el Castle. Ma quand che lu el riva in Ferrari cont di donn lee la dis nagott. La refuda anca 'n appontament cont on bell poliziott ingles per lu, ma quand che 'l va con vuna di donn de la Ferrari lee la reciama l'ingles.
Grazia al jutt del psicolegh de la Polizia, la capiss che la res'cia debon de perd el Castle, che dopo ses mes de attesa el podaria avègh trovaa 'n altra strada, vist i sò noeuv frequentazion in tra i donn e i poliziott.
Quand che el Castle el va cont on poliziott violent che 'l sping on indagaa a cuntà 'na balla lee, volontariament, el ghe da di proeuv che scagionen l'imputaa e donca, grazia al sò jutt, resolven debon el cas.
In del frattemp, pocch dopo avègh squasi desmentegaa el sò tentaa omicidi, in d'on alter cas se troeuva el DNA del sò aggressor, e 'l Castle impaurii proeuva a fàgh cava via el cas, per paura che la moeur.
In del midemm period Castle el ghe confessa el sò amor e 'l facc de 'vègh tegnuu sconduu la pista perchè lu la ama, ma lee la se inversa per el facc e donca resien, e lu el ghe dis che l'è finida, perchè 'l voeur mia vidè la Kate trasà la soa vita per 'na causa.
E de facc el midemm di a l'è taccada, e squasi buttada giò de 'n palazz e salvada del Castle. Sospenduda del servizzi, la se dimett de agent. E la va a cà del Castle, per dìgh che in quell moment lu l'era el sò unich pensee e che anca lee voreva lu. Donca la quarta stagion la finiss cont on basin spassionaa.
El primm dì che fann sess a hinn interrott, dopo avè consumaa, de la mader del Castle, che la voeur dì al Castle che la Alexis l'ha ciappaa la ciocca e donca la gh'ha de scappà in fretta e furia, dopo avèlla sconduda in l'armoar, e poeu vann a fà l'amor a cà de la Kate, ma anca li a hinn interrott de 'n alter detective che voeur proteggij. E donca scomincen a indagà per capì indova l'è finii l'omm che 'l voeur coppà lee e quell che, grazia al Montgomery, l'è dré a proteggéla.
El troeuven, squasi mort, cont i document brusaa in del sò camin. Ma dopo de la recerca a hinn catturaa de l'assassin, tal Maddox, che i ha legaa in d'on palazz, ma hinn salvaa de l'alter agent sospenduu del servizzi. La cambra poeu la s'cioppa per on sistema de protezion, che 'l coppa el sassin e 'l fà a tocchei el dossier, tocchei che poeu a hinn unii de noeuv per provà a ciappà di informazion che menen a la descoverta de 'n cunt bancari, che 'l partegnia a 'n Senator, vegg procurator de Stat a New York, e che per lor l'avaria ciappaa di tangent e che 'l voeur scond el tutt per candidàss President.
A la fin la va de 'sto senator per fà 'n accord de spantegà no i document in cambi de vess al segur, e 'l ghe fa on taj, che 'l lassarà on segn, per fàghel recordà. I sò amis pensen che lee la voeur mazzà el senator, e donca la cerchen, per calmàss quand che capissen che l'è suceduu nagott de gramm.
Scomincen a frequentàss privatament, senza fàll savè ai collega. On di che vann a 'na cà lontana del Castle, lee la se sbiotta denanz de lu ma on corp mort el finiss in la soa piscina, e la polizia local la scambia per 'na donnascia, per poeu menaj via quand che 'l Castle el voeur a tutt i cost indagà in su l'omicidi in la sò cà. El collega Ryan el descovriss che eren insemma grazia a 'n testimon in comun de l'indagin, ma el scerniss de sta citto innanz ai alter polee.
Però quand che tornen descovriss che 'l Castle l'è inzigaa in d'on cas, e i sò omen i gh'ha de menàll via. Lee 'l voeur jutàll a tucc i cost, ma i polee descovrissen cont i dacc che 'l gh'aveva 'na relazion e che 'l aveva architetaa 'n omicidi compagn de quell, e lee l'è in granda difficoltà, anca se poeu se descovriss che l'è stada 'na granda macchinazion fada de 'n killer ricercaa che la Polizia de New York l'ha mai trovaa. E quand che a l'è portaa via di fals poliziott, la se preoccupa fiss, anca se poeu la capiss che hinn di agent del Castle e donca el va a trovàll in biblioteca, primm canton che lee l'ha manetaa lu, comé la gh'eva faa capì in d'ona discussion de prima.
A la fin troeuven i proeuv per scagionà el Castle e parten per el distrett, ma hinn ferma de 'na vittura e poeu la gh'è stada 'na sparatoria e 'l killer la ciappa, e 'l Castle, eroicament, el ciappa l'arma de la Beckett per sbarà al sassin e salvàlla.
Poeu, on di che la gh'è 'na troupe televisiva al distrett a hinn ciamaa in del offizi de la capitana e pensen de vess staa beccaa, ma in realtà hinn staa domà sgridaa per avèlla scherzada quand che l'era dré a parlà ai telecamer.
Quand che la frequentazion la devegn pussee seria i sò gent se incontren, e resien per via de la differenza social: la mamma del Castle teatrista e 'l papà de la Beckett avocaa, e i dò de descoraggen, per poeu retrovàss dopo che la Becket l'ha pinsaa che 'l Castle el fuss mort in d'on assalt a 'na macchina che l'era su. Quand che tornen al distrett descovrissen, cont piesè, che i sò gent hinn deventaa amis.
El primm Denedaa insemma el gh'eva de vess on poo brutt, vist che la Beckett l'aveva scernuu de lavorà, per cascià via el regord del primm Denedaa senza la sò mamma, e la Alexis la saria stada cont el sò noeuv moros. A la fin però la Alexis la resta a cà, e la Kate la riva dal Castle, che la invita a mangià cont lor e la basa spassionatament innanz de la sò mama e de la sò fioeula.
A gh'è on moment de crisi quand che la ex miee del Castle la va a cà soa per curà la Alexis, malada de mononucleosi, però poeu se cognossen mej, cenen insemma e la sortiss che 'l Castle el ghe pias pussee.
I vit de la Beckett e del Senator se inconten anmò quand che dopo de 'n omicidi troeuven on pian per mazzàl e on fusil de cecchin. Donca, vist che tutt quell che l'è suceduu in tra i du l'era mia publich, se troeuven a collaborà e la Beckett, dividuda in tra el vorè la vendetta per la mader coppada e la giustizia, la troeuva on primm incriminaa ma cont i sò indagin la descoviss on possibil coinvolgiment pussee in alt: A l'inizzi el Senator el pensa a on complott de la Beckett per ostacolàll, ma quand che la bomba la s'cioppa in la macchina del Senator, che l'era foeura, el se sentiss in debit con lee.
'Sto cas chi l'ha mettuu de bon a la proeuva la Beckett, che oltra a sbarà no al primm sospettaa in fuga l'era tentada de brusà ona proeuva importanta, ma poeu l'ha avuu la mej el sens de giustizia.
Per el Di de San Valentin el Castle el voreva regalà, cont ona sorpresa, di oregitt a lee, ma ja mett in la giacca de la Capitana Gates, cont on biliett assee romantich.
Quand che 'l descovrissen se preoccupen de bon, anca perchè lu el se regorda no se 'l biliett l'era nominal. A la fin l'era no nominal e donca el ciappa domà ona sgidada per el biliett.
La Beckett el ghe regala inveci on cassett in la sò cà, per fàgh cavà i vestii e fà sess.
Quand che rapissen Alexis lee la resta a New York per lavorà cont i agent del FBI e la và no a Paris cont el Castle.
Dopo che 'l Castle el s'è s'ceppaa 'na gamba a schià, lee la organizza cont la complicità del distrett de Polizia e de la mader del Castle, direttora de 'na compagnia de teater, on fint omicidi in del palazz denanz al sò che 'l finiss cont on fals rapiment de la Beckett che 'l fa entrà tucc in del palazz per fà la festa de anniversari del Castle.
La fa ingelosì fiss el Castle quand che la se troeuva a studià el cas de on tentaa omicidi che l'ha coppaa la persona sbajada cont obietiv on donnaroeu miliardari e lee a l'è mettuda 'me scorta per lu, soratutt perchè primma l'eva on poo risiaa cont lu perchè l'ha preferii giugà ad on sbaratutt che "giugà" con lee, biotta.
Vun di dì, quand che lee e el sò protett se seren squasi basaa, on cecchin el sbara e lee 'l butta giò, ma poeu el confessa subit al Castle che 'l capiss che 'l gh'ha no de preocupàss.
Quand che a la fin de l'indagin el Castle el ghe parpoeun de fàgh on massagg lee, dopo che 'l miliardi el gh'ha faa pensà, el ghe domanda indova hinn dré ad andà, e lu el ghe respond "in la stanza de lecc".
Se troeuven a indagà in su 'n bombaroeu quand che la Beckett la innesca, cont el camminà sora, 'na bomba e se la se moeuv la s'cioppa. Donca la comincia a ciciarà cont el Castle in sui primm contatt, i primm resiaa, i primm contatt fisegh e l'amor, e a la fin la se preoccupa cont el sperà che 'l vaga tutt ben.
Riven anca a ciamà vun di detective per domandàgh chi el s'è inamoraa per primm de l'alter.
La situazion la devegn grama quand che l'autor el se coppa e i artificee capissen che gh'è on timer e che i sò riferiment a hinn blindaa, e pensen che la ghe sia pu speranza per lee.
Quand che manchen 10 megnuu i gh'ha de salutàss senza nanca podè basàss per via de l'innesch. In di presunt ultim mignuu de la sò vita la pensa al Castle e che 'l voeur debon domà lu, che però el torna, ma lu 'l invita ad andà via, ma poeu riessen a trovà 'na teoria in di ultim megnuu e a trovà el nomm del fioeu del bombaroeu, che l'era el codes per fermà la bomba, a on quaj segond del s'ciopp.
Quand che la riva la Capa Gates i invita a basàss e la ammett de savè tuscoss in sul sò amor.
La partecipa poeu a on cas important cont on agent del Procurator General di Stat Unii che 'l nota la sò bravura e la invita ad andà a lavorà a Washington DC comé agent federal.
La fa el colloqui e, anca grazia ai referenz daa de la sò capa Victoria Gates, l'è scernuda per ona task force federala de l'FBI.
L'ha parlaa no de la quistion al Castle, che de facc el se inversa debon quand che 'l descovriss, e tucc e du se fann di domand in sul sò futur, la Beckett ne parla cont el sò popà, che 'l ghe dis che la sò mamma l'avaria voruu che la lavorass a nivell federal.
Donca la va al parchett per parlà cont el Castle, che 'l tira foeura on anell de fidanzament e 'l ghe dis che quajlasia la sò scerna lu el voeur restàn visin.
La accetta poeu el lavorà a nivell federal e la va a viv a Washington DC, capital de la Federazion. Quand che la gh'ha de tornà a New York per stà cont el Castle l'è coinvolta in d'on cas important de on dispositiv crittografich robaa, ma el Castle el va lu a trovàlla e 'l scomincia indagà quand che 'l troeuva ona foto che lee l'ha perduu. L'è poeu rapii de on sospettaa che 'l moeur in macchina cont lu, e per quest a l'è interogaa di federai.
El se descovriss poeu che el sistema crittografich a l'era domà on diversiv per robà on'arma chimica inscì forta de vess mia doperada nanca di soldaa e che, per i medegh, l'ha velenaa anca el Castle, e 'l ghe dann domà on dì de vita.
Dopo de 'na longa indagin a troeuven el responsabil de la sgrafignada, ma el Castle el svegn e lu el scappa e 'l sbara squasi a lee, che l'è salvada in extremis de la sò collega, e anca el Castle a l'è salvaa in extremis di medegh cont l'antidot.
La se troeuva poeu a gestì on cas insemma a la polizia newyorkesa, de 'n attor coppaa, e l'è assegnaa ai federai perchè l'era ona spia russa.
El Castle el ghe dis de avè crompaa 'na cà a Washington per stà con lee, ma ghe disen che a l'è licenziada per avè faa 'na boffada a la stampa.
L'è no subit reintegrada in la polizia de New York, per colpa de on blocch di assunzion. Quand che però ona accusada de omicidi la domanda al Castle de jutàll, cont el ciappà di ostagg, anca lee la jutta a resoeulv el cas. Quand che 'l se descovriss che la accusada a l'è la fioeula natural de on grand amis del capo de la polizia de New York lu, per rengraziàj, la fa reintegrà la Beckett, cont l'obbligh de vess professional in del lavorà cont el sò amor.
Se troeuven poeu a indagà in d'on cas che i vittim i eren di omen che somejaven assee a vun di detective, Esposito, e a la dottora legala de la Polizia, Lanie Parish. Quand che descovrissen che el magazzin di proeuv l'ha perduu di proeuv important in sul triplo omicida, l'omm che temp prima l'eva provaa a fà condanà el Castle per omicidi, pensen per via del modus operandi che 'l sia staa lu, che però in teoria a l'è mort, e donca resten citto per fà no dagn al dipartiment.
Discuten poeu per scernì la data per sposàss, per permett al Castle de presentà el sò noeuv liber. Se troeuven a indagà in su 'na personna strana, che l'è el pader del Castle, e lee 'l descovriss quand che la va a domandàgh se la Alexis l'ha recognossuu quell omm, giamò present in di identikit de New York, vist che l'era dré sorveliàlla.
Cont el sò jutt riessen a rivà a la spia che 'l pader del Castle l'eva intercettaa, e che l'era anca l'assassini del cas. Dopo che 'l Castle l'era staa squasi mazzaa, lu el coppa la spia e 'l lassa la pistola per permett de resoeulv el cas. A la fin el Castle el ghe dis che 'l pader l'ha spostaa el corp in la sò giurisdizion per doperà lu 'me esca de informazion, ma lee, contrariament a la sò tipica freddezza, el ghe dis che forsi l'ha faa per stà con lu e fàj indagà.
A la fin el Castle el scerniss de sposàss a settember e de spostà la data del matrimoni. Però poeu i giornai parlen de 'n possibil retorn de fiamma in tra de lu e la sò veggia miee, oltra che editora. Ciarament lu el desmentiss, ma lee, anca se a l'inizzi la voreva privacy, la fa publegà on annonzi de fidanzament in sul giornal de New York.
Vist che la parla russ, a l'è ciamada per fà ona mission indova la gh'ha de fà finta de vess ona spacciatora russa, ma la descovriss che in realtà a l'è ona sicaria, e la proeuva a inzigàss in l'organizzazion. Originariament creduda di criminai, quand che ghe conceden de parlà cont el capo l'è recognossuda de lu, inzigaa in del cas de la mader.
L'è donca torturada e portada in d'on bosch per vess mazzada, ma l'è salvada in extremis de la vera sicaria, che la ghe dis de 'vègh rescattaa on debit.
La capiss subit donca che in realtà el capo de l'organizzazion a l'è el Senator, che lee l'aveva salvaa e che ora l'ha salvaa lee, e che ora che l'è pu in debit l'è assee a ris'c.
'Na voeulta tornada la scomincia a preparà el matrimoni, e la mader del Castle la sutta a inzigàss. Per calmàlla el Castle la fa partecipà a on cas de vun cont on problema a la ment che 'l pensa de viv in di agn 1970 e lee, attris, la gh'ha de trasformà el distrett in d'on distrett di agn 70. El fa assee ben, ma la capa Gates, foeura per on convegn, la torna prima e ja becca, ma quand che organizzen 'na festa a tema ja perdona perché 'l ghe pias ballà.
La scomincia poeu a giugà a Scarabee cont Castle, anca se lu a l'è on scrittor lee l'è pussee brava e 'l batt despess, e donca cambien gioeugh a favor del strip poker.
Menter che 'l Castle l'era dré a pubblicizzà i sò liber la Beckett la scomincia a indagà in su l'omm che l'eva tegnuda presonera, Vulcan Simmons. La entra anca in del sò magazzin dopo che 'l gh'è staa on omicidi li arent, ma la gh'ha de andà via vist che i proeuv, ottegnuu cont ona perquisizion illegala, sarien staa minga valid. Ciarament, per via del ligamm cont lu, la capa Gates la ghe cava via el cas.
L'è però reconvocada quand che la vittima a l'è Simmons. Giamò malvista per el fatt de vess stada vista in la zona di testimon, l'è indagada di affar interni e quand che 'l medegh legal el troeuva ona balla sbarada cont la soa pistola de reserva in del coro de Simmons la scappa a la svelta per fàss no menà via.
In del frattemp la torna dal Castle, tornaa del tour posticipaa a dopo el matrimoni, e deciden de andà prima in motel e poeu de scappà in Canada. Prima però parlen cont l'omen designaa del Capitan Montgomery, che 'l ghe dis che a gh'è ona cassetta perduda che la pò incastrà el Senator Bracken.
In del motel a l'è però rapida di omen del Bracken, che voeuren coppàlla, maa se defend assee ben e la resta viva, anca se cont ona ferida a la crappa.
Cont lee minga coscenta parten per el Canada, e rivaa in Vermont lee la gh'ha ona vision del sò vegg capitan Montgomery che la prima voeulta che l'ha vista l'ha parlaa proppi de ona cassetta, e la capiss che la cassetta a l'è de lu, ma che l'era no in di oggett sò o de la mamma.
La gh'ha donca on'ideja, e la ordina al Castle de tornà a New York. Cont el jutt di sò detective la entra in cà soa e la legg l'agenda de la mamma, e la capiss che effettivament la cassetta a l'era del Montgomery. Però i omen di affar interni se insospettissen e fann irruzion, donca lee, Castle, Ryan ed Esposito a hinn menaa via.
Lee però la gh'ha, denanz de la soa scrivania, on'inluminazion, e la derva la statoetta di elefant de la sò mamma, e dent a gh'è effettivament la cassetta che, scoltada, la da a la polizia i proeuv che 'l Bracken l'è inzigaa in d'on quaj omicidi, anca quell de la madre de la Beckett.
Donca, longh on'intervista, la riva e la mena via el Senator per omicidi, denanz di telecamer.
I gh'ha de ciappà la licenza de matrimoni e donca vann in l'offizi de l'anagrafa. Quand che domanden i document del divorzi al Castle lu i da, e descovrissen che la Beckett, de giovina, a l'era stada sposada cont on sò vegg moros, dopo de 'na nocc algolega a Las Vegas.
Donca lee la va la ricerca del marii per fàgh firmaa i document per nullà el matrimoni, e descovrissen che l'è ona persona strana e cont di precendent piscininn.
Lu el ghe domanda de ciappà 'na roba de la soa ex prima de firmà, el fa ma a l'è rapii prima che lee 'l poeuda dàgh di document.
Intant el Castle el riva, e gh'è on poo de rebelòtt: Prima la brusa la location, e donca Alexis e la mamma del Castle deciden de sposàss in la cà di vacanz, poeu el se bagna el vestii: Per lee l'era squasi on segn, e 'l Castle la ghe dis che tucc i storij pussee bej hinn cont di difficoltà.
In del cercàll troeuven di motociclista armaa che 'l sò "marii" el ghe dev di danee per avè robaa on telefonin, el Castle el ghe da 500$ per calmài e suttà a cercàll. Dopo el troeuven in d'ona cassina, e lu el ghe dis de 'vègh, in d'on insemma de foto hot de on prevet in sul telefonin robaa el gh'era anca la foto de on mafios recercaa, e quand che sortissen de la cassina a hinn catturaa di sò omen che voeuren i foto.
El Castle ja manda in del appartament, indova i mafios, armaa domà di pistol, a hinn recolt di motociclista armaa de mitra e fusil, e ciappen el mafios 'me rembors, per ciappà la soa taja mittuda de l'FBI.
Riessen poeu a fà firmaa al marii el nullament, e quand che riven a la location el sò popà el ghe da el vestii de sposa de la mader, e la mamma del Castle la ghe da on para de oregitt de familia.
Quand che l'era dree rivà al matrimoni l'auto del Castle la va in d'on foss, e donca lu el riva no. Lee l'è poeu ciamada, e la riva e la ved la macchina che la brusa, e la luccia.
Però la nota che in realtà lu l'è no dent, e dopo di testimonianz pensen che 'l sia staa rapii, e on mafios amis del Castle a l'è coinvolt. Interogaa, i sò informazion menen a di video che mosten che quell che l'ha organizzaa i robb a l'è proppi Castle.
Intant passen on para de mes, e 'l Castle a l'è trovaa viv in su 'na barca de la Guardia Costiera, e 'na voeulta analizaa de la dottora legala Lanie Parish che la troeuva che l'ha avuu la Fever Dengue, malattia tropicala, e on proiettil in la s'cenna, el proeuva a descovrì cossa l'è success, vist che l'ha perduu la memoria.
Quand che vann de vun di testimoni, descovrissen che l'era in testimon fals, e donca i polee ciappen de noeuv fiducia in luu, dopo avè pensaa che la fuss 'na scusa per sposàlla no.
Lungh de ona sparatoria el Castle el ciappa 'na botta in testa, e 'l sogna on mond alternativ indova lu l'ha collaboraa cont on alter detective, e indova lee l'è la capitana de la polizia, e luu a l'è mezz fallii, per avè scritt no Nikki Heat ma on liber mezz romantich.
Quand che 'l se desseda, convint che l'era no on sogn, el ghe cunta su tutt a lee, e deciden de sposàss, perchè riessen a stà insemma in mezz de tucc i difficoltà.
Donca fann ona cerimonia privada, domà cont el papà de la Beckett, l'offizial del Stat Civil, la mamma del Castle e la Alexis.
Dopo che se hinn sposaa voreven fà la luna de mel, ma han poduu no perchè lee l'aveva doperaa tucc i sò ferij per cercà lu in quej du mes.
Però quand che i gh'ha de indagà in su 'n ranch turistich in Arizona troeuven on compromess, ossia indagà longh la vacanza.
Dopo che descovrissen che l'omm che cercaven a l'era proppi el gestor del Ranch, che 'l era squasi dree a sbarà al Castle, el fann menà via, e i sò collega ghe regalen du di de vacanza l'un per fàgh fa la luna de mel.
Troeuven ona morta cont ona plastica fada de la dottora giamò indagada per el sò rapport cont el triplo omicida, in teoria coppaa del Castle, ma in realtà anmò in vita. A l'è donca menaa via, però se descovriss che l'è on sosia, operaa anca lu. Troeuven poeu on'altra donna in pericol, che al principi la voeur no vess juttada ma poeu la accetta e la ciama la Beckett, che l'è però drogada e portada via del ver triplo omicida, intant che la dottora la scappa cont el sosia del distrett.
Scomincen donca i recerch de la Polizia e del Castle, e lee intant la se desveggia ligada a on lecc, cont la dottora che voreva staccàgh la faccia, ma pocch prima la riess a liberàss cont i ongg e a mazzà la dottora. Intant Castle e la polizia la rentraccen, e la salven. Poeu el Castle a l'è reintegraa in la Polizia, dopo 'n quaj mes de lontananza per avè collaboraa cont di mafios.
La fa l'esamm per deventà capitan de la Polizia, e l'è convocada pocch dopo del Comand General, che 'l ghe sbatt in fascia tucc i sò error, i sò violazion de la legg e 'l rapport cont el Castle, e che per lor la gh'avaria nanca de vess detective. Lee la se inversa debon e la respond a ton, e i comandant ghe disen che in realtà a l'era on test del caratter e che, oltra che capitan, voeuren anca candidàlla al Senad di Stat Unii.
El primm di de capitana el Castle la ghe fa on gran cadò: On brazzalett assee prezios, e l'è ciamada de 'n contatt del Procurator General di Stat Unii, ma lee 'l dis no al Castle e 'l ghe dis che l'era on call centre.
La scomincia cont 'sto analista informatich 'na mission, e 'l ghe dis che han trovaa 'na respoeusta a 'na recerca di document fada de 'n ex agent, apont la Beckett, in sul Senator Bracken, per la pupart censurada ma cont in ciar la scritta "Loksat", e l'analista el dis che l'è el nomm de on programma de la CIA per facilità el traffich de droeuga del Bracken, che l'è poeu interogaa de lor e 'l ghe dis che lee la sarà mai contenta comé "sciora Castle", e poeu riva a inseguì i sò inseguitor in d'ona fabbrica ferroviaria, indova aveven rapii Castle, che l'è salvaa de lee.
Incontren poeu la miee del popà-spia del Castle, anca lee spia, ch'i salva de 'n aguaa e ghe dis che 'l Senator Bracken a l'è staa mazzaa in cella, e che donca l'unica soluzion per lor l'era de scappà, ma refuden, e cont on indizi capissen che i gh'ha de 'ndà a l'aeroport, ma 'l capiss anca Castle e se incontren lilinscì, e la mena al distrett de polizia. Cont on'imboscada a l'offizi del Castle menen via anca i alter killer e sequestren i sò telefoni, e descovrissen che riceveven di orden de 'na volta fonzionaria del Procurator, che l'è trovada morta.
La sira lee, colpida di paroll de la matrigna del Castle, la fa i valigg e la va via per pensà cossa fà, e 'l Castle el pensa che 'l matrimoni el sia giamò finii e che 'l Bracken l'ha avuu reson, e che 'l se pò pu fidà de lee.
Dopo avè lassaa la cà la resta però in polizia, e vista la promozion el Castle el pò pu collaborà, ma grazia a la soa licenza de investigator el riess pontoalment a contribuì, e di voeult resoeulv, i sò cas. Inizialment infastidida, quand che grazia a 'n intuizion de luu la riess debon a resoeulv on cas, jutaa de 'na donna cont on olfatt eccezional, el sò sentiment per el Castle el deventa pussee fort, e 'l ghe lassa 'na majetta de snasà.
Per el primm anniversari l'accetta de andà a cena cont el Castle, e poeu fann l'amor. Quand che lee la va a resentàss lu el ved on sò messagg, che 'l fa insospettì in sul motiv de la separazion temporanea, e l'ha anca de facc danegiaa l'obietiv de la Beckett de fàgh savè no 'sta roba, cont la pagura che 'l moeur.
Ma el Castle, insospetii, l'indaga cont on'altra detective che 'l cognoss, e donca e'l intuiss tuscòss e 'l proeuva anca ad entrà in di computer de l'analista, che 'l riess ad evità de vess hackeraa pocch prima de la fin de l'operazion.
Se incontren donca per ciarìss: Castle a l'era assee delus, perchè 'l pensava debon che 'l mattrimoni el fuss finii e 'l voreva savèll fin de subit. Però lee la domanda perdon e lu 'l accetta, anca se l'ha voruu "castigàlla" in la camara de lett.
Donca deciden de combatt insemma e de doperà la separazion 'me covertura, ma quand che i sò sottapost se insospettisen el Castle 'l inventa de stà cont ona modella russa, Svetlana, per calmài i ghe dis che anca lee la sta cont on dottor.
Tucc i proeuv trovaa menen a 'n avocatt de offizi, e 'l se troeuva proppi 'sto avocatt in d'on cas, indova el Castle l'è testimon ocular.
E proppi 'sto avocatt el porta el Castle a dubità de quell che l'ha vist e de indagà pussee, e donca a descovrì che l'assassina a l'era no l'imputada defenduda de l'avocatt, e donca per ona quaj ora lee e 'l sò gran sospetaa i gh'han de collaborà, per el fin de la giustizia. Capissen poeu che 'l podaria proppi vess el sò pont debol de taccà.
In l'indagin dopo la gh'ha de indagà in sul fioeu de 'n diplomatich russ, e collaborà cont on poliziott russ. L'è staa poeu descovert che 'l poliziott a l'è 'n agent del FSB, e per capì mej la ciama la matrigna del Castle, anca lee spia, e 'l ghe dis de questa persona anca al Castle, che 'l ghe domanda on poo de robb in sul popà.
A la fin, 'na voeulta resolvuu el cas cont la certezza che 'l colpevol saria staa mancaa a lavorà in Siberia, el Castle el ghe dis che se hinn basaa in ses Stat, e che l'è ora de fàll in sett, in territori del consolaa russ. Lee 'l ghe dis, in russ, de seguìlla per fà 'na roba pussee bella.
La recev del Castle, in teoria in conferenza cont el Stephen King, on messagg de vegnì a on'adressa, ma a l'è ona trappola e lee a l'è indormetada e mettuda in d'ona class de scoeula cont ona telecamera. Lilinscì la ved che la gh'ha on tatuagg cont on stemma che l'ha trovaa anca in la soa indagin.
In pratica la gh'ha de seguì, insemma ad alter dò donn, di indizi, ma la riess a scappà de 'sta stanza e incontra el grupp di omen, formaa de trè personn, de che Castle, pussee vun che l'è mort.
Scappen donca insemma, e per permett a 'na porta trappola de dervìss resten denter cont on pastor evangelista, ma capissen che l'autor del gioeugh a l'è lu, che, turbaa perchè separaa de la soa giomella per di esperiment di sò gent psichiatra, el voeur separà di alter cobbi in di ambient tipo studi.
Intant che fann finta de decid chi mazzà Castle el ciappa 'na leva e  butta giò l'organizzator e pocch dopo riven i SWAT, dopo che la Alexis l'ha capii indova eren.
A la fin quell che l'ha faa 'sto gioeugh a l'era anca l'assassini del cas, e la vittima l'era soa sorella.
La gh'ha de indagà in su 'n omicidi ligaa a l'Accademia de Polizia, e lilinscìa troeuva 'na recluta cont ona storia arenta a la soa, e la ghe cunta su la soa storia e la ciappa 'me protetta.
La sira inveci el Castle, che l'ha descovert che in la soa fuga l'ha cognossuu, e combattuu, Loksat, el ghe dis la storia che l'ha savuu e donca deciden de combatt insemma 'sta battaja e anca de finì la farsa de la division, e de tornà insemma anca offizialment.
In l'indagà descovrissen che de 'n aereo ligaa a Loksat a l'è 'ndaa giò l'avocatt, che 'l descovriss cont ona trappola informatica e la avvert che l'è a ris'c a combatt Loksat.
Lee però el ghe respond che luu a l'è semper staa onest e che insemma a lee 'l pò tornà a vessél. Lu al principi a l'era dubbios, ma poeu l'accetta de dàgh el telefonin che 'l ciappa i ordin de Loksat.
Intant el Castle, per la tension, la ghe dis che l'è ora de andà on poo in gir per el mond a possàss, e che la sarà per pocch temp capitana perchè 'l andarà pussee innanz, e lee 'l ghe pensa su.
Intant el ricev 'me cadò 'na soa veggia moto restaurada del Castle.
La sira prima de l'operazion de polizia troeuven 'na macchina brusada cont on corp.
El di che 'l gh'ha de ricev i orden del Loksat va in del loeugh scernuu, cont on'ampia covertura de polizia, e 'l ghe dis de andà in d'on canton, e ghe vann, supportaa de la Hayley e de l'analista informatich Vikram, e riceven 'na ciamada che l'omm brusaa a l'era l'avocatt Brown, intant a hinn assalii in d'ona trappola, ma hinn salvaa del capo de la Società di Detetive, cognossuu del Castle a Los Angeles per capì i avveniment de la soa descomparsa, che i ghe da on bon arsenal per difendés.
'Sto detective chi la ciama e la ghe dis che gh'è on sò contatt in di servizzi secrett che podaria jutàlla a trovà Loksat, che in realtà a l'è luu, e lee l'ha capii e 'na voeulta in d'ona stanza cont on forn crematori la tira foeura la pistola, fermada però de on sistema magnetich.
Lu el ghe dis che denter del forn a gh'è el corp de Castle, ma in realtà l'è staa salvaa in extremis e 'l va a salvàlla. Anca la soa pistola a l'è fermada, ma riessen, anca cont ona sapienta irruzion de la polizia, a menàll via e a salvàj tucc.
Tornaa a cà lee la va in sul lecc a cavàss i scarp intant che 'l Castle el fa de mangià, ma la sent on sbar e la ved el Brown che l'ha snaraa a Castle, e in la sparatoria la resta ferida.
Dopo de la sparatoria se ved on scorcc de sett agn innanz, cont lor du anmò insemma e cont trii fioeui.
A l'è ona donna debon forta, despess minga emozionala per via del colp de la mort de la mader.
A l'è assee scettica, e l'ha mai mostraa di sentiment religios, e la smonta semper i teorij irrazionai del Castle.


El Václav Havel (IPA: [ˈvaːt͡slav ˈɦavɛl] scolta , Praga, 5 ottober 1936 – Hrádeček, 18 dicember 2011) a l'è staa on statista, drammatorgh e saggista cecch, ultim president de la Cecoslovacchia titolar e primm de la Cechia.
Protagonista de la Revoluzion de Velluu e de la transizion de la Cecoslovacchia vers on Stat democràtich, l'ha sostegnuu e menaa innanz di politegh de liberalism social, insemma a di idej de umanitarism, de anticonsumism, de ambientalism e a favor de la democrazia diretta.
Member fondator del Forum Civich finna al sò desligàss, l'è restaa independent finna a la mort, anca se l'ha supportaa la Lianza Civica Democratica dal 1990 al 1998 e dal 2004 a la soa mòrt l'ha sostegnuu el Partii Verd Cecch, on partii centrista, liberalista verd e europeista.
Havel el nass in d'ona familia de intellettuaj e imprenditor. El sò bobà, Václav Maria Havel, l'éra on regista e proprietari di terrazz Barrandov e 'l sò nono de part de Božena Vavrečková, la mader, a l'éra ambassador de la Cecoslovacchia.
In del 1954 el se diploma intant che 'l fa el garzon in d'on laboratori de chìmica. Vist che l'éra dissident a l'è mìnga accettaa in di facoltà umanistich e 'l scerniss economia a l'Università Tecnega Ceca de Praga, che però el molla dòpo du agn. In del 1964 el sposa Olga Havlová, anca lee impegnada in la dissidenza.
Dòpo avè faa el servizzi militar in tra el 1957 e 'l 1959 a České Budějovice, Havel, influenzaa de l'ambient de la soa familia, el decid de entrà in del mond teatral. El lavora prima al Teater ABC e poeu al Teater Zábradlí, intant che 'l studia art.
In del 1963 el publega Zahradni slavnost, oeuvra che 'l ghe da ampi recognossiment internazional, seguida pocch dòpo de l'ampi success Vyrozumění, mostraa in del 1968 al The Public Theater de New York. Dopo del 1968, a causa de la soa partecipazion a la primavera de Praga i sò oeuver a hinn bandii del teater cecoslovacch e 'l ghe vieten de sortì a l'ester per vedèj.
Dopo de la Primavera de Praga e durant de la conseguenta invasion socialista de la Cecoslovacchia Havel l'ha juttaa la Resistenza cont i sò cunt faa in su la radio libera. A l'è dònca bandii del teater e 'l deventa pussee attiv a nivell politich.
Per viv el lavora in birreria e 'l scriv Audience in su l'esperienza, vuna di oeuver cont la figura de Ferdinand Vaněk, distribuida in del Stat 'me samizdat, che l'ha renforzaa el roeul de Havel 'me leader di dissident e l'ha ispiraa di àlter scrittor a doperà Vaněk.
In del 1977 a l'è vun di esponent del moviment Charta 77, nassuu per rinforzà i diritt uman dòpo de l'arrest de la band underground ceca The Plastic People of the Universe e in del 1979 l'ha fondaa comitaa per la defesa di processaa ingiustament, che 'l se impegna a nivell nazional e internazional per i diritt de l'omm.
Per quèst a l'è staa mandaa in preson pussee de 'na voeulta. In del 1978 a l'è condanaa a 14 mes per "danneggià l'interess del Stat", cont la pena sospesa, ma poeu a l'è condanaa per sovversion e 'l sta in preson dal magg 1979 al febrar 1983, dòpo 'na fórta pression internazionala per el sò relasc e 'na forta polmonitt. L'è staa a longh sorveliaa de la polizia secreta Státní bezpečnost. L'esprienza in tra la preson, i process e la persecuzion han menaa a on poo de sagg e scricc, i pussee famos El Poder di Senza Poder, del 1978, e i Letter a Olga, dedicaa a la miee.
In del 1982 el Samuel Beckett el scriv l'oeuvra teatral Catastrophe, dedicada a l'Havel presonee politich.
Dopo di event de la Revoluzion de Velluu che menen al borlà del regimm comunista a l'è elegiuu, in del 1990, President de la Cecoslovacchia a l'unanimità de l'Assemblea Federala, ancamò in man comunista ma fortement influenzada del Marián Čalfa, avocatt slovacch e legislator del Partii Comunista convint de la necessità de 'na transizion democratica e successor 'me primm minister del Ladislav Adamec, dòpo avè insistii a longh in su la necessità de on desveggiàss civich autònom foeura di istituzion. El vincc, el midemm ann, el Premi per la Libertà de l'Internazionala liberala.
In quel ann a gh'è i primm elezion liber de 44 agn, e 'l Forum Civich, insemma al Publich Contra la Violenza, sò omolegh slovacch, el vincc e 'l permètt a Havel de restà President.
El supporta, in del 1992, l'unità de la Cecoslovacchia e, quand che la Slovacchia la deciara l'independenza, el se dimett per vèss no President in del moment de la Desligazion.
El contesta, soratutt, la mancanza de on referendum in sul tema, roba, per lu, indegna de on Stat democratich, e 'l facc che la fuss stada trattada domà 'me 'na materia tecnica senza sentì la vos di gent, che la se esprimeva nanca in di strad. L'ha però respettaa el vorè dij Parlament e l'è staa content per la manera pacifica che l'ha menaa a la separazion.
In del 1993 a l'è elegiuu President de la Cechia, cont men de poder rispett a prima ma cont ona fórta autorità morala, pussee fórta a l'ester che in Cechia. In tra i sò att ch'han faa controversia on'amnistia, fada per liberà i presonee politich ma che, per tanc, l'ha volzaa el crimen in del Paes, e di deciarazion contra l'espulsion di Sudett de la Cecoslovacchia.
In del 1996 la moeur la sò miee e 'l ghe troeuven on cancher al polmon. El desmett per quell de fumà. In del 1997 el se sposa cont la Dagmar Veškrnová e 'l ann dopo ghe troeuven ancamò el tumor.
A l'è vun di principai artefiz de la trasformazion de la NATO de lianza anti Patt de Varsavia a quell che l'è incoeu.
L'è rielegiuu President in del 1998. In del midemm ann el gh'ha de fà ona colostomia a Innsbruck dopo che 'l sò colon el se s'ceppa in vacanza in Austria.
In del 2003 el sò avversari de longa data Václav Klaus a l'è elegiuu President e la Margaret Thatcher la reserva on omagg special a l'Havel.
Dopo de la soa presidenza Havel el s'è concentraa in sui diritt uman e in su la politega europea e l'ha semper avuu el respett di sò concittadin, tant de vess nominaa, in del 2005, el terz cecch pussee important de la storia, el primm de la lista a vèss in vita.
Dal 2004 a l'è deventaa on supporter del Partii Verd Cecch, e l'è restaa inscì finna a la soa mort.
L'ha poeu faa ancamò teater in del 2007, cont l'oeuvra Odcházení, publegada in del 2008. El sò lavor final a l'è staa The Pig, or Václav Havel's Hunt for a Pig. L'era member del Consili Europee de la Tolleranza e la Reconciliazion e de la Fondazion in memoria di vittim del comunism. L'ha supportaa anca l'ideja de on Parlament di Nazion Unii e l'ha fondaa ona sociazion per i diritt uman.
Havel a l'è mort el 18 de dicember 2011 a 75 agn a Hrádeček, in la soa cà de campagna, 'na settemana dopo vess staa vist cont el Dalai Lama in seggia a rodell. El primm minister Petr Nečas l'ha mittuu el lutt nazional dal 21 al 23 de dicember, dì nonziaa del President Václav Klaus per i funeral del Stat. El funeral a l'è staa faa a la Cattedral de San Vito, celebraa de l'Arcivescov de Praga Dominik Duka e del vegg amis de Havel Václav Malý. In del funeral a hinn staa sbaraa 21 colp de cannon 'me salud per l'ex President, che l'è staa poeu celebraa in privaa de la familia al crematori e l'è staa mittuu al foppon Vinohrady in la soa cappella de familia. El 23 a l'è staa faa el Concert in Onor de Václav Havel.
In di or de la soa mort la pupart di leader internazionai l'ha daa el sò cordoeuj a la Cechia e la Angela Merkel l'ha ciamaa Havel "on gran europee" e Lech Wałęsa l'ha dii che boeugnaria dàgh el Premi Nobel per la Pas. El Partii Comunista de Boemia e Moravia l'ha criticaa la figura de Havel. El 5 de ottober 2012 a l'è deciduu, dopo de 'na petizion online, de ciamà l'Aeroport de Praga cont el sò nomm.
Havel a l'è assee regordaa in Cechia e, anca, in Slovacchia. L'anniversari de la soa mort, el 18 de dicember, a l'è regordaa cont el mettés di calzon pussee curt de la misura giusta, dovuu al facc che despess l'Havel, anca in di occasion formaj, el se vestiva de besasc, senza granda cura per i scern. La città de Noeuva York l'ha proclamaa el 28 de settember, dì de San Venceslaa, 'me "Václav Havel Day".
On poo de città han aderii al progett di Havel's Place, di spazzi artistich publegh ispiraa a l'oeuvra de l'Havel e faa su de on tavolin e dò segg.
Havel l'ha scrivuu 22 dramma teatraj. La pupart di sò dramma a hinn ambientaa in la vita de la Cecoslovacchia, ai pres cont la dittatura, la burocrazia e la corruzion, ispiraa a la soa vita de dissident.
Vun di sò invenzion pussee important a l'è staa el ciclo de Vaněk, che l'ha ispiraa anca di alter scrittor.
La soa ideja centrala, in del teater ma anca in la vita, a l'éra el viv in la verità.


El Richard Castle (1 de april del 1969, nomm complett Richard Edgar Alexander Rodgers Castle) l'è 'l protagonista de la serie TV Castle interpretaa dal Nathan Fillon. Famos scrittor, el jutta la Kate Beckett a resolv on cas compagn de quell de vun di sò liber, ma poeu la collaborazion la deventa duratura.
Scittor fioeu de 'na spia di servizzi segrett american che l'ha mai incontraa, che l'ha juttaa tanc voeult in segrett, e de 'n attriss de teater l'è 'n famos scrittor in crisi creativa dopo avè coppaa el sò personagg principal Derrick Storm. El Sindegh de New York, amis del Castle, el ghe da l'autorizzazion a collaborà cont la detective Kate Beckett per resolv on cas compagn de quell de vun di sò liber, e la collaborazion la devegn poeu duratura in del temp.
A l'inizzi i eren minga tropp amis, ma la bellezza de la Beckett l'incanta subit el Castle, ma poeu da attrazion la vegn proppi amor, che 'l Castle ghe deciara no finna che, longh el funeral del capitan Roy Montgomery, mort per salvàlla de quej che voeuren coppàlla per avè investigaa in sul misterios cas de la sò mader, on cecchin el ghe spara e la res'cia de morì. Lee la gh'ha 'n amnesia e donca la recorda no la deciarazion però.
Successivament vegnen sempre pussee complis in del sò rapport, e in d'on moment dur, dopo che l'ha vist 'n attentaa in TV, el proeuva a deciaràss a la Kate, ma el vegn interrott de 'n detective. Pocch dopo la Beckett la dis se recordàss tuscoss de quand che han provaa a copàlla, e donca lu el se intristiss e inversa assee, ma el resta in del dipartiment de polizia.
On poo dopo el se deciara, e vist che la Beckett la voeur suttà a investigà e res'cià la vita el se lontana, ma 'l ghe salva la vita quand che l'ha res'ciaa de borlà giò de 'n palazz, taccada de l'omm che l'ha squasi coppada.
E quand che la Beckett la se dimett de detective, la va a cà del Castle per deciaràss anca lee, e la quarta stagion la finiss cont on basin spassionaa. A l'inizzi de la quinta, inveci, fann sess, e vegnen squasi descovert de la mader del Castle.
El di che la sò fioeula la gh'ha de 'ndà al College el luccia per el destacch, ma el pensa a la soluzion del cas.
Scomicen a frequentàss in secrett, e vann in vuna di cà del Castle. La Beckett l'era dré a sbiotàss, ma on mort el borla in la piscina del Castle e lu el voeur indagà: Prima ostegiaa de la polizia local, poeu el passa la vacanza a indagà cont la Beckett.
El collega Ryan el descovrissen grazia a 'n testimon in comun de l'indagin però, ma el resta citto innanz ai alter.
El vegn squasi incastraa de 'n killer, ma poeu la Beckett la troeuva i proeuv per scagionàll. A la fin però el proeuva a mazzài, ma el Castle eroicament el ghe spara cont la pistola de la Beckett, ma el pensa che 'l sia minga mort e che anca quella la fuss 'n altra macchinazion per tornà a coppà.
El sò primm Denedaa cont la Kate el gh'eva de vess gramm, vist che la sò fioeula la gh'eva de 'nà a mangià cont el sò moros e la Beckett la gh'aveva de lavorà, ma poeu la Alexis la resta in cà e quand che lu el sortiss per nà a trovà la Beckett la se la troeuva innanz, la fa entrà e la basa innanz i sò parent.
El se preoccupa fiss quand che la sò fioeula la derva on vlog e, coaudivaa de 'n cas de revenge porn che l'ha menaa a 'n omicidi, per pagura di stalker digitai, ma el troeuva subit de noeuv el ligamm cont la fioeula.
Per el Di de San Valentin, el primm cont la Beckett, el Castle el voreva regalàgh, cont ona sorpresa, di oregitt, ma ja mett in la giacca de la Capitana Gates, cont on biliett assee romantich.
Quand che 'l descovrissen se preoccupen de bon, anca perchè lu el se regorda no se 'l biliett l'era nominal. A la fin l'era no nominal e donca el ciappa domà ona sgidada per el biliett, inadatt a 'na donna maridada 'me la Gates.
La Beckett inveci el ghe regala inveci on cassett in la sò cà, per fàgh cavà i vestii e fà sess.
Comé on fulmen a ciel seren el descovriss che l'Alexis l'è stada rapida insemma a 'na soa amisa, fioeula de 'n ricch egizian.
El se preoccupa fiss, e 'l pensa pussee de 'na voeulta che la sia morta. Quand che lee la riess a ciamà el pader con Skype i agent del FBI i riess a intercettà la ciamada a Paris, e lee la riess a sortì in sul tecc e la ved la Tour Eiffel.
El va donca a Paris e 'l se mett in contatt cont on omm che el governo frances el droeuva per fà di operazion secrett e che 'l promett de trovàlla. Inveci 'na voeulta capii l'importanza di rapitor el consegna Castle a lor, che l'è salvaa in extremis de 'n omm present in di identikit de la Polizia de Noeuva York. Pocch dopo, anca grazia a ona ciamada de la Becket, el descovriss che 'l ver obietiv del rapiment l'era l'Alexis, rapida per vendicàss de l'omm che l'ha salvaa lu, che dopo 'l ghe dis che l'è el sò popà. A la fin, cont on pian tattich, riessen a salvàss tucc.
El va a schià e 'l se s'ceppaa 'na gamba e la Beckett, cont el jutt di alter polee e di parent del Castle, la organizza on fals omicidi per fàll divertì e intrigà.
El finiss cont on fals rapiment de la Beckett e con tucc i polee che fann irruzion per poeu descovrì che l'era ona sorpresa per el sò anniversari.
Longh on'indagin in su 'na bomba la Beckett la innesca ona bomba sconduda in del paviment, e in del menter che i artificee la desattivaven lu l'è restaa vesin a la Beckett.
Quand che i artificee pensen che 'l ghe sia pu nagott de fà lee la capiss che in la sò vida l'ha voruu domà 'na personna: Castle.
E semper lu el riess, cont on zicch de ingegneria social, a descovrì el codes per desattivà la bomba.
La Kate la ricev 'na parpoeusta de lavorà assee allettanta de part de la Polizia federala di Stat Unii, dopo avè demostraa la sò bravura ai federai in d'on cas compartii in tra i dò polizij. La fa tuscoss in secrett, e lu el se inversa de bon quand che 'l descovriss la question.
Quand che lee el va a dìgh de pensà de accettà el lavorà lu el ghe fa la proposta de matrimoni.
La Beckett la accetta on noeuv mestee federal a Washington DC e donca la resta lontana del Castle. Vun di dì che gh'even de incontràss la Beckett l'è ciamada per on important cas de sicurezza nazional, e donca lu el sgora de lee.
Cont i indagin el vegn foeu che l'è staa velenaa, e che anca lu l'ha ciappaa del tossich e che 'l ghe resta on dì de vita. L'è salvaa, a la fin, in extremis grazia ai indagin e al retrovament de l'antidot.
El se inziga poeu in d'on cas de New York de 'n attor coppaa, poeu ciappaa de la squadra federala de la Beckett. El ghe parpoeun anca de andà a viv a Washington cont lee, ma l'è interrott de la partner de la Beckett che la ghe dis che l'è licenziada.
Dopo avè risiaa cont l'Alexis per el sò noeuv moros, invadent e fruttarian, se troeuven a indagà insemma in d'on cas in Pennsylvania de on condanaa a mort che per lee, laureanda in giurisprudenza, l'era innocent.
Cont tanc difficoltà, anca per via del condanaa che 'l pensava che el colpevol el fuss el fradell, han trovaa i proeuv che incolpaven el fioeu del sceriff e che han faa evità la condanna a l'imputaa a on dì de l'esecuzion.
In d'on indagin cont di coppaa ch'eren di sosia di polee de New York el troeuva in tra i indiziaa, grazia al modus operandi, el killer che l'aveva incastraa on quaj ann prima.
A l'inizzi la Beckett l'era assee in dubbi, ma poeu la pensa che el gh'abia reson e ne parla cont la capa Gates.
Circa on ann dopo del primm inconter cont el popà el troeuva anmò cont ona falsa identità, e l'è poeu indagaa per omicidi, quand che 'l pader el va a fàss curà a cà del Castle dopo avè ciappaa ona pallottola l'è trovaa de la Beckett, che 'l descovriss chi l'è che 'l saria staa el sò suocer, vist che seren dré a scernì el dì del matrimoni.
Se troeuven poeu a ciappà ona spia cont ona lista di agent de la CIA, e la spia la ciappa el Castle, che l'è salvaa in extremis del popà che 'l cortella la spia e poeu la mazza, el mena via el corp ma lassa la pistola per permett a la polizia de resoeulv el cas. La mader del Castle, in 'sto period, la se convinc che lu l'era l'omm giust, e 'l Castle el decid, anca se 'l gh'eva de presentà on liber, de sposàss a settember.
In del frattemp la Alexis la molla el moros, ma la voeur restà a viv indeperlee per demostràgh al papà de vess bona de fàll. Però, dopo 'na ciciarada cont la Beckett, la torna a viv a cà del Castle.
Dopo di preparativ el gh'ha de ciappà la licenza de matrimoni, ma quand che vann a fàlla descovrissen che la Beckett in realtà a l'è sposada, e donca la va a cercà el sò marii per nullà el matrimoni.
Però a l'è rapii, e in del cercàll troeuven di motociclista che 'l marii el ghe dev di danee, armaa pesantement. El ghe da 500 dollar per calmài, e intant che 'l cerchen anmò descovrissen che l'era inzigada la mafia, vist che 'l marii el gh'eva 'na foto de on mafios recercaa, che i cattura tucc. Quand che ponten ona pistola a la Beckett lu ja mena in l'appartament cont i motociclista, che desarmen i mafios e consegnen el recercaa a l'FBI per la recompensa.
Intant che l'era dré andà al matrimoni, a l'è menaa foeura strada de 'na vittura e 'l descompariss per 2 mes. Retrovaa in su 'na barchetta, a l'è menaa in ospedaa, indova l'ha perduu la memoria.
Inizialment tucc i proeuv de la polizia menen a lu, comé se l'avess faa on fint rapiment, ma poeu se descovriss on fals testimonian che 'l da support al Castle.
Longh on'intervista a la television el mett ona taja per quej che i gh'ha de informazion in sul sò period de amnesia, a l'è prima contattaa de vun che 'l ghe dis che seren insemma in d'ona navetta spaziala, ma poeu el ricev ona foto interessanta de lu a Montreal. El troeuva dopo di recerch cont la Alexis ona cassetta de sicurezza cont dent di bust e di sched de memoria per Alexis, Kate e la mader cont on tender messagg de addio.
Grazia a la collaborazion de l'informatega del Distrett el troeuva el canton del video, el ghe va e 'l troeuva el fals testimoni, armaa, che 'l ghe dis che a vorè desmentegaa a l'è staa proppi lu, e per provàll el ghe dis on secrett che l'ha mai dii a nissun.
El torna donca a New York cont di alter dubbi, e 'l decid cont la Kate de spettà ona quaj settemana prima de sposàss.
La mattina, prima de lavorà, el parla cont la Beckett de l'eventualità che se fussen mai cognossuu, e se disen, per rid, che lee la saria capo del Distrett, e luu l'avaria venciuu el premi Pulitzer.
In su la scena del delitt el ciappa on amulett magich, e però riven i criminaj che lancen ona granada flashbang, e per scappà el sbatt el coo, e 'l se troeuva in d'on univers indova effettivament la Beckett a l'è deventada capitana, ma lu a l'è squasi fallii e la sò fioeula el oeudia, per quell. El proeuva a inzigàss in la Polizia dopo avè descovert in su la Red che 'l podeva vess on cas de viagg interunivers.
Dopo de on poo de indagin el descovriss sì che la Beckett l'ha avuu success, ma che l'ha resolt no el cas de la mamma, e che anca Esposito e Ryan a hinn no maridaa. Quand che l'è rapii di lader che voreven savè el fonzionament de l'amulett a l'è salvaa de la Beckett, e per salvàlla el ciappa on para de pallottol in del pecc.
E li el se desseda, e 'l descovriss de la "soa" Beckett che l'ha ciappaa 'na botta in sul coo. El ghe cunta su el soeugn, e deciden de sposàss subit, vist che hinn restaa insemma anca in di moment pussee gramm.
Voreven fà la luna de mel, ma la Beckett la podeva no, perchè per spettàl l'ha doperaa tucc i sò dì de ferie.
Però quand che i gh'ha de fà on cas in d'on ranch turistich de l'Arizona ciappen l'occasion per divertìss e in del menter investigà.
Descovrissen che gh'è la possibilità che 'l ghe fuss on tesor d'on, ma in del cercàll troeuven on corp, e cont i indagin de New York descovrissen che l'assassin a l'era el capo del Ranch, che l'era dré a bev cont lu.
Donca quand che 'l sentiss el s'ceppa el cellular del Castle, che per fermàll tira foeura el sò souvernir, on revolver, e 'l capo a l'è menaa via de la Beckett e de la polizia local prima de la sparatoria.
Riessen poeu a fà quater di de ferie, donaa di collega de la Beckett.
Castle, grazia a la soa passion per el poker, el cognoss on poo de mafios, e per descovrì el sassin de vun el gh'ha de collaborà cont la mafia. Sta roba chi la ghe pias no a la Polizia, e donca el Sindegh el ghe cava via l'autorizzazion a stà in la polizia.
El fa donca on cors on line per deventà investigator privaa, e fà i indagin per sò cunt. Inizialment, in del noeuv cas, la Beckett a l'è scettica, ma scomincen poeu a scambiàss informazion e riessen a resoeulv el cas domà cont la collaborazion de tucc e du.
In d'on indagin troeuven anmò el triplo omicida, che l'eva giamò provaa a incastràll, e 'l riva anca, 'sta voeulta, a rapì la Beckett. El menascia cont ona pistola el sosia, e donca a l'è menaa via per aggression, ma liberaa pocch dopo cont i accus anmò in pee.
El parla cont el vegg compagn de cella e 'l capiss indova el pò vess. El se accorda cont la polizia per ona scorta silenziosa e cont el Javier Esposito 'me cecchin. El se fa rapì e spiegà perchè l'ha faa tuscòss e poeu lu el ghe spiega de la polizia, che 'l ghe spara del veder de cà. Intant del telefon de la dottoressa, complicia de l'omicida, identifichen la Beckett e la salven.
El procurator poeu el fa borlà i accus de aggresion in cambi de 1000 or de consulenza comé perii, ossia el fa retornà in polizia.
On quaj di dopo la soa mamma la ghe dis che la sortirà de cà.
El sutta fà di soeugn recorrent in d'ona foresta tropicala indova che 'l gh'è ona sparatoria cont on omm che 'l somilia a Chuck Norris e poeu el jutta on omm medioriental, colpii de 'n proiettil. El va poeu de on analista, ma vist che 'l soeugn a l'è arent a la soa situazion de la descomparsa la Beckett la comincia a indagà: Se al principi la pareva irrealistica troeuven poeu, grazia al contatt de Esposito al Pentagon, quell che 'l somiliava a Chuck Norris, e descovrissen che l'è staa coppaa, e cont l'indagà riven a on famos killer a pagament russ, ex agent del KGB. Lu l'indaga indeperlu e troeuva l'omm medioriental, che 'l ghe cunta su la storia, che lu, sò vegg amis, l'era entraa in Al Qaeda, e quand che 'l voreva consegnàss a la CIA el sò contatt a l'è staa mazzaa e lu l'ha domandaa 'na personna de fiducia e assee importanta da vess coppada no, donca Castle. El scappa in macchina poeu, e Castle l'è raggiunt del killer russ, che però l'è mazzaa de l'agent che l'eva incontraa a Montreal, che 'l ghe dis che 'l sò rapiment l'ha salvaa desinn de miliaia de vit e de cuntàll a nissun.
Longh on sgor per Londra i assistent de sgor troeuven on Air Marshall coppaa in d'ona valigia, e scomincen a indagà, luu e la Alexis, per trovà el sassin, cont el jutt de terra de la Beckett e de la dottora legala Lanie Parish, che la Alexis l'ha faa on stage de lee.
Inizialment accusen on omm medioriental cont on passaport robaa, e pensaven che 'n fuss terrorism, ma el cunta su 'na storia convincenta, e donca sutten a indagà.
Troeuven poeu on telefonin de l'agent coppaa, cont di messagg menascios, e donca fermen anca ona sospettada, cont ona pistola in la borsa. La cunta su che l'era la morosa de l'agent, e anca se a terra a hinn convint che 'l sia finii el cas lu a l'è anmò intenzionaa a indagà.
Descovrissen donca che l'agent l'aveva ricevuu on bonifich de circa 10'000$, e che l'era faa per protegg on orelogg che 'l vareva circa 13 milion, mandaa cont on corrier uman. Capissen donca che l'è staa on robalizzi, faa per forza de on member de l'equipagg, che 'l se presenta cont la pistola sequestrada.
La Alexis la convincc la hostess a mett giò l'arma e l'è menada via a Londra.
Indaghen poeu in su 'n cas de 'n omm mascheraa che 'l tocca personalment luu, che l'era staa menasciaa de quell li quand che 'l gh'eva 11 agn.
El deventa on poeu on crugg per lu, che 'l sutta avè di flashback de 'na ragazza morta, coppada del killer. In di indagin vann a incontrà el psichiatra de 'n sospettaa, e lu el recognoss la vos.
Su suggeriment de la Beckett el va donca, abusivament, in la cà del psichiatra, e 'l troeuva tucc i proeuv, ma pocch dopo a l'è beccaa del killer che 'l ghe ponta on cortell a la gora, la Beckett la proeuva a entrà ma la riess no, donca la passa a lu la pistola, e 'l ghe sbara.
La sera el va a ritirà on premi assee prestigios, e 'l dedica a la Beckett.
El primm di che la Beckett a l'è offizialment capitana lu el ghe regala on brazzalett bell debon, ma hinn interrott de 'na telefonada, che lu el pensava de 'n call centre.
Quand che 'l riva al sò offizi de investigator descoviss che la sò fioeula l'ha dii pussee de 'na voeulta che l'era soa socia e che l'ha resolt di cas e che l'ha falsificaa la soa firma per fàll passà 'me stasg, e l'è staa anca on poo content.
Però a l'è prest ciamaa del Distrett, che 'l ghe dis che gh'è staa on omicidi e che la Beckett a l'era rivada no, e donca de vegnì lu, che però el troeuva in del sangh el brazzal che l'eva regalaa la mattina a lee, e donca el cas el deventa incentraa in su la soa descomparsa.
Descovrissen che gh'è dree anca on cas de robalizzi de identità, e Castle el scomincia a indagà cont 'n investigatora de la compagnia assicurativa, Hayley Shipton, che l'ha avuu el robalizzi, e cont lee el descovriss on deposit de armi de assalt e 'l coinvolgiment del Senator Bracken, interogaa in preson e poeu mazzaa.
L'è però rapii in del sortì de la preson, e l'è menaa in d'ona fabbrica di traversin ferroviari. Torturaa, el scappa e l'è salvaa in extremis de la Beckett, che la scappa.
Tornaa al sò offizi, riess a trovà 'n indizzi essenzial, trovaa anca de la Beckett, e se troeuven in del midemm post.
Tornada anca lee a cà, la voeur andà via per on poo de temp, per decid cossa fà de la soa vita, e lu el pensa che 'l sia finii el matrimoni.
Dopo che la Beckett l'è ndada via de cà lu el sutta pensà che 'l gh'abia de reconquistàlla, e donca, grazia a la soa licenza de investigator, el sutta a entrà in di sò cas cont l'ideja de conquistàlla comè ha faa la prima voeulta, ossia cont el reoeulv di cas insemma.
La Beckett, inizialment rabiada, la deventa pussee contenta dopo che resoeulven on quaj cas, e quand che se troeuven a lavorà cont ona sciora esperta de parfum e cont on nas assee fin se lassen in cà di vestii de snasà, dopo avè finii, insemma, el cas.
Collabora poeu de noeuv cont el poliziott violent, che 'l res'ciava 'na sospension perchè l'avaria robaa di robb a 'n omm menaa via: Per pocch el moeur, ma riessen a salvàss cont ona mossa de ball intant che la rivava la polizia.
Intant che 'l fa de mediator in tra Ryan ed Esposito, in litt perchè Ryan, distratt per avè superaa no l'esam de sergent superaa de Esposito, l'ha sbaraa in la gamba de Esposito, el parpoeun dopo a la Beckett de "mett in pausa la pausa" per el sò primm anniversari e donca de andà a cena insemma, lee la accetta ma al moment de dormì insemma la desmentega el telefonin e lu el riess a legg on messagg che 'l ghe fà intuì la storia de la fuga.
Grazia a la sò noeuva amisa investigatora el descovriss la vera storia de la separazion, ossia che la Beckett l'era dré a indagà in sui omen ch'even provaa a mazzàlla e per mettél no in perigol l'ha preferii slontanàss.
Lu, offenduu, el ghe dis che podeva dìghel e che poeu avarien combattuu insemma, e accetta de perdonàlla, vist che lee l'ha domandaa jutt per batt 'sto nemis, e de tegnì la separazion 'me covertura per res'cià men.
Cont i poliziott, per vess credibil, inventa de avè tradii la Beckett cont ona modella russa de nomm Svetlana.
Ciamaa in cà de 'na sciora che l'eva vinciuu 'n asta per ona lettura privada del sò liber, in l'andà a la toalett el ved 'na giornalista in del sangh cont on'altra vesina che la scappa.
In del process lu a l'è convint de la soa colpevolezza, ma l'avocatt defensor, che anca se lu el sa no l'è 'l indagaa principal de l'affar Loksat, el ghe mett on dubbi denter e lu donca el sutta a indagà e per podè interrogà l'indagada el se fà menà via e 'l fa finta che abien robaa in la cà de la giudes. El convincc poeu la Beckett a indagà e 'na voeulta ciamaa a testimonià per la defesa, el recognoss in l'aula el colpevol che l'è menaa via, e l'è rengraziaa de l'indagada, in del frattemp liberada.
El cas dopo el ved coinvolt el fioeu de on diplomatich russ, e Castle el gh'ha de collaborà cont on poliziott russ sò gran fan, che però l'è on agent del FSB, che 'l rapiss per interrogà on sospett de vorè coppà 'n omm a l'Ambassada.
Poeu però la Beckett la ciama la soa matrigna, che l'è 'na spia, per interrogà 'sto agent, e lu el cognoss donca la miee del sò popà, che 'l ghe conferma che 'l pader el sta ben.
A l'è invitaa del Stephen King a on colloqui, ma inveci a l'è rapii e mittuu in d'on aula de scoeula, sigillada e videosorveliada, insemma ad alter du omen maridaa e on pastor evangelista.
Riessen a scappà dopo che vun a l'è mort, e incontren el grupp analogh di donn, cont dent la Beckett.
In la fuga i gh'ha de tegnì ona leva per dervì 'na porta, e capissen che el pastor, restaa con lu, a l'è el responsabil, e che voeur mazzà vun de lor. Intant che deciden chi mazzà, Castle el desvita la leva e la tira in testa al pastor, che l'è poeu menaa via di SWAT.
Se descovriss poeu che i sò gent, psichiatra, even faa 'na roba compagna cont lu e la soa giomella, e che l'ha mazzada perchè voreva domà denonziai senza fàgh del mal.
Longh de 'n indagin indova el gh'ha de mangià corean el gh'ha on flashback, de trovàss in Corea a mangià quella ricetta. El ved poeu, de nocc, la scritta Hollywood, e 'l capiss che l'era Little Korea a Los Angeles.
El va, insemma a la fioeula e la detective soa amisa Hayley Shipton, a indagà a Los Angeles, ma prima el gh'ha de indagà in su 'n omicidi, che poeu el mena a on cas de New York.
La Alexis la ved in d'ona foto de on indagaa la Hayley, e lee 'l ghe dis che la voeur parlà cont el Castle, e 'l ghe dis che lee al principi a l'era assoldada del sò popà per scortàll in la mission CIA, ma poeu l'ha perduu quand che l'è rivaa a Los Angeles e l'han dii che se 'l Castle el voreva savè la verità el gh'aveva de vedè on video in sul Deep web, protegiuu de 'na password ciappada de on sò test mai publegaa.
In del video el se dis che l'è on idiota a vedè 'sto video ma che l'era dré a scappà de Loksat, che l'era ona pista tropp pericolosa. Li el capiss de avè mittuu in pericol la Beckett, ma el voeur suttà a indagà a quell pont.
Decid donca de dìll a la Beckett, e per combatt insemma deciden de mett fin a la falsa separazion e de tornà insemma anca nominalment.
La Hayley a l'è poeu coinvolta in d'on cas de omicidi: Convinta de installà domà on spyware in sul computer de ona ditta, in realtà la installa on virus faa anca de lee quand che l'era in del MI6, cont l'obietiv de incastràlla.
In fuga a l'è fermada de la Alexis, e la cunta su tuscoss a Castle che, insemma a la Beckett, decid de investigà e capisen che l'era on'azion del sò vegg partner di servizzi secrett, creduu mort ma anmò viv, che intant el gh'eva mittuu 10 milion de dollar in sul cunt.
Tucc credeven che la fuss stada 'na soa omission a mazzàlla, ma a l'è staa no inscì, ma a la fin el mazza verament. I servizzi ghe parpoenen de tornà, ma lee la preferiss restà in la soa "noeuva familia", e l'è brasciada su di Castle.
Grazia al jutt de l'avocatt Caleb Brown e 'l sò cellular riessen a organizzà on'imboscada, luu, Kate, Hayley e l'espert informatich Vikram Singh. A l'è però on'imboscada, e riceven la notizia che Brown a l'era mort, ma riva l'omm che luu l'eva cognossuu a Los Angeles, capo de la Società di Investigator, che 'l ghe da di arm per defendes e 'l dis de vess staa mandaa de la miee del sò popà.
El decid de andà al distrett ma a l'è rapii in su 'n taxi, e l'è portaa del "brasc dester" de Loksat che 'l ghe da el saron de la verità per savè chi l'è che 'l saveva de Loksat. Interrogaa de Loksat in persona, che 'l se rivela in del capo de la società, pocch prima de l'iniezion mortal la Polizia de New York la fa irruzion in 'sto edifizzi de la CIA, e la salva Castle, ma hinn intrappolaa in d'ona sparatoria.
El mett donca sotta saron de la verità el sò aguzzin, che 'l ghe dis indova mazzaran la Beckett, e sfonda el mur per rivàgh cont ona pistola, che l'è pero attratta di magnett de la zona. In la distrazion però la Beckett la ferma Loksat e i forz speciai fann irruzion per salvàj.
Rivaa al distrett hinn onoraa 'me di eroj, e vann a cà a possà. Intant che la Beckett l'era in sul lecc a cavàss i scarp e lu el voreva cusinà vergott entra Brown in cà che 'l ghe sbara cont el silenziator, e la Beckett la sent e la sbara, ma la resta ferida.
Dopo de la sparatoria se ved on scorcc de dopo sett agn, che ved in la cà trè fioeui e lor che stann anmò insemma, e se intend che donca hinn sopravvisssu a la sparatoria.
Castle a l'è assee infantil in del comportàss, e despess el se fissa in su di robb che per i alter a hinn di stupidaa.
A l'è on poo complottista, e 'l troeuva despess di teorij fantasios che ghe metten dent i servizzi secrett, i alien o di alter robb comé i Illuminaa.
A l'è assee gelos, soratutt in di confront de la sò fioeula Alexis, e de facc el voeur controllà tucc i sò moros.


El satèllit meteorològich a l’è on tipo de satèllit ch’a l’è doperàa primma de tutt de controllà el temp meteorològich e ‘l clima de la Tèrra.  I satèllit pòden 'vègh ‘na òrbita polar, in su tutt el pianètta Tèrra in manera asincrona, oppùr vèss geostazionari, semper ind la stèssa posizion sora l’equator.I satèllit meteorològich veden minga domà i nivol ma anca i lus di città, i foeugh, i effèct de l’inquinament atmosferegh, i auròr, i tempèst de sabbia e polvere, la copertura de nev e di giazzee, i corrent di oceani, i fluss ed energia etc. Di alter informazion su l’ambient hinn catàa su per mèzz di satèllit meteorològich. Per esempi, I immagin del satèllit meteorològich hànn ajùtàa in del control dii nivol fàa de scendra volcanica del Mont Sant’Elena e del Mont Etna.  Hinn stàa rilevàa anca i fumèri di incendi boschiv in di Stat Unìi compagn, per esempi, de quèj ch’hinn succedùu in di Stat American de l’Utah e del Colorado.
El Niño e i sò effètt in sul temp meteorològich hinn controllàa tucc i dì per via di immàgin satellitar. El bus de l’ozòno in su l’Antartide a l’è rilevàa per mèzz di immàgin satellitar. Tucc insèma, i satèllit meteorològich miss in òrbita di Stat Unìi, de l’Europa, l’India, la Cina, la Russia e ‘l Giappon i fornissen di osservazion continuv del temp meteorològich terrèster.
Fin del 1946, a gh’era giamò l’idea di cineprés in òrbita de vardà el temp meteorològich, de già che la quattadura di osservazion a l’era scarsa  e ‘l'uso di cinepres i sui razzi per vardàa i nivol a l’era costós. In del 1928 a l’è stàa creàa i primm esemplàr del TIROS e del Vanguard (sviluppàa del còrp de l’armada statunitèns che ‘l se occupava di segnàj). El primm satèllit meteorològich, el  Vanguard 2, al'è stàa slnzàa el 17 de frbbrar del 1959.  A l’era stàa progettàa per misuràa la quattadura e ‘l spessor, di nivol, ma per via del sò ass de girament minga bon e la soa òrbita ellittica l’è riessìi minga a catà su ona gròssa quantità de dati ùtil. I satèllit Explorer VI e VII contegniven anca di esperiment meteorològich. El primm satèllit meteorològich ch ’el gh’hà avùu succèss a l’è stàa el TIROS-1, mandà in òrbita de la  NASA el 1 de l’April del 1960.  El TIROS l’hà fàa el sò mestée per 78 dì e ‘l ne gh’hà avùu pussée de succèss del Vanguard 2.  El TIROS l’hà dervìi la strada al programa nimbus, che la soa tecnologia  a l’è on'ereditàa de la pupàrt di satèllit de la NASA e de la NOAA per el telerilevament de la Tèrra  slanzàa fin a quèj temp là. A comenzà cont el satèllit Nimbus 3 in del 1969, i informazion de la temperadura travèrs la troposfera de l’Atlantich occidentàl e la pupàrt de l’Oceano Pacifich hànn comenzà a vèss catàa su di satèllit, e quèst l’hà concedùu on significatìv miglioramént in di prevision meteorològich. I satèllit polar in òrbita ESSA e NOAA gh’hinn andàa adrée a quèll’esempi in di ultim ann 1960 e in di ann adrée. Hinn vegnùu poeu i satèllit geostazionari, che i primm de lor hinn stàa quèj de la  i serie ATS e SMS in di ùltimm ann 1960 e in di  primm ann 1970, e peou dòpo quèj di serie GOES di ann 1970 e i ann adrée.  I satèllit polar in òrbita QuikScat e TRMM hànn comenzàa a fornìi di informazion sui vent in su la superfice di oceani del 1970 a ‘ndà innanz, per mèzz de imagin fàd cont i microond compagn di quèj che s’ottegnen cont i Radar, e quèst l’hà miglioràa in manera significativa la stima de la fòrza di uragan, el sò infolcìss e 'l rilevament de la sò posizion in del cors di ann 2000 e 2010.
I osservazion hinn tipicament fàd per mèzz de vari 'canàa del spèttro elèttromagnetich, in particolar, quèj in del spèttro visibel e in quèll infraross.
Sti chì hinn i canàa pussée doprà:
I immagin fàd su di satèllit meteorològich cont la lus visìbel  in del cors di or del dì hinn facil de vèss intepretàd anca de ona persòna comùn; i nivol, i sistèma de nivol ‘me front, i uragan, i lagh,i  bosch, i montagn, i giazzee, i foeugh se veden sùbit. A se pòden capì anca i vent de com’è che se spòsten i nìvol in divèrsi fòtografìj vuna adrée a l’altra.Ind el spèttro visìbel in nivol hinn bianch oppur gris ciar, quèj pussée bianch hinn i pussée spèss, i superfici quàttàa de acqua hinn negher.
I immagin tèrmica (o infraross), rilevàa di sensor ciamàa radiometer a scansión, hinn util per on analìsta pratìch del mestée in del determinà l’altèzza e ‘l tipo di nivol, in del calcolà la temperadura de la superfice de la Tèrra e de l’acqua e in del reconóss di alter caratteristich di oceani. I immagin di satèllit a l’infraross a pòden vèss dopràa per i uragan cont on oeugg visìbel, ind la tècnica Dvorak, indoe la differenza intra la temperadura de l’oeugg e quèlla de la sommitàa frèggia di nìvol che gh’è intorna pòden vèss doprà per stimànn la soa intensità (la sommitàa frèggia di nìvol, de sòlit l’insegna ona potenza maggiora de l’uragan).  I immagin a l’infraross fànn vedè i vòrtes in di oceani e i corrent di oceani compagn de la corrent del gòlfo ch’a l’è impotanta per la navigazion. I pescador e i agricoltor hinn voeuren conoss i temperadur de l’aria e de l’acqua al fin de protég i sò cultùr de la brina o catà pussée pess catà su de mar. El pò vèss controllàa anca el fenòmen de El Niño. Cont el doperà di tècnich di color digitàl, i immagin tèrmich gris de la camera tèrmografica pòden vèss traformàa in di color de indoe a l'è pussée facil  comprend i informazion ch’interèssen.
Ind l'infraross i nivol de giazz hinn molto scur, quèj de acqua bianch o gris ciar, la nev al soeul l'è scura. Ind la banda de assorbiment del vapor de acqua i zòn de alta umidità relativa paren bianch, quèj de bassa hinn scur; i corrent ascedent hinn ciar, quèj discendent hinn scur.
Indeboliment de la radiazion caosàa de on mèzz miss intra el el satèllit e i struttur de rilevà;
Contrast cont el sfond in canàa infraross (quand che i nivol gh'hànn ona temperadura arenta a quèlla de la superfice diventen difficil de vèss distint;
Contaminazion de la radiazion che la ven di zòn sòta la nivola;
Spostament (erorr in del determinazion de la posizion de on nivola se la se troeuva lonta ne la vertical de on satèllit;
Curvadura terrèster (effètt de la curvadura terrèster in su la risoluzion de l'immagin);
Interferenza del segnàl trasmiss in Terra del satèllit;
Angol de vista (quand che la scansion la se slontana de la vertical del satèllit, el satèllit el tend a vedè la part de fianch di nivol e minga quèlla se sora.
Ògni satèllit meteorològich a l’è stàa designàa per vèss dopràa in dò different tipi de òrbita: òrbita geostazionaria e òrbita polar.
I òrbit di satèllit meteorològich geostazionari hinn sora l’equator a on’altèzza de 35,880 km.  Per via de sti òrbit chì, lor rèsten stazionari rispètt al girament terrèster e donca pòden trasmètt e registràa i immagin de tutta l’atmosfera terrèstra de continuv per mèzz de lus visibel e cont i sensor di ragg infraross. I media ind la presentazion di notizzi del meteo mètten denter i fofografìi o i sequènz de immagin di satèllit geostazionari. Quèj chiì hinn anca disponìbil in sul sito di prevision del temp de l’agenzia statuniténsa NOAA.A ghe n’è divèrsi de satèllit meteorològich geostazionari. La serie GOES ghe n’hà trii che laoren: el GOES-15, el GOES-16 e ‘l GOES-17. El GOES-16 e ‘l -17 rèsten stazionari sora i oceani Atlantich e Pacifich. GOES-15 will be retired in early July 2019.La noeuva generazion di satèllit meteorològich de la Russia Elektro-L No.1 la  laora a la latitudin de 76°E sora l’Oceano Indiàn. I giapponés i gh’hann el MTSAT-2 piazzàa sora el medio Pacifich al 145°E e ‘l Himawari 8 al 140°E. I Europei ne gh’hànn quatter ch’hinn ‘drée a lavorà: el Meteosat-8 (3.5°W), el Meteosat-9 (0°) sora l’Oceano Atlantic e ‘l Meteosat-6 (63°E) e ‘lMeteosat-7 (57.5°E) sora l’Oceano Indian. La Cina al dì d’incoeu la gh’ha attiv i so trii satèllit geostazionari Fengyun (风云) (FY-2E at 86.5°E, FY-2F at 123.5°E, and FY-2G at 105°E) . L’India ancasì la gh’hà i so ciamàa INSAT che se porten adrée di istrument per fin meteorològich.
I satèllit che gh’hann on’ òrbita polar giren intorna de la Tèrra a ona altèzza tipica de 850 km adrée a on tragìtt de nòrd a sud o vicevèrsa girand semper sora i pòlo. I satèllit che gh’hann ona òrbita polar giren in manera sincrona cont el mòto del sol, e donca a hinn bònn de osservàa ògni sit in su la Tèrra e veden l’istèss pòst do vòlt ògni dì cont i stèss condizion de inluminazion de già che ghe passen semper a l’istèssa ora solar. I satèllit meteorològich che gh’hann on’ òrbita polàr gh’hann ‘na risoluzion maggiora de quèj geostazionari perchè góren pussée arent a la Tèrra.
I Stat Unii gh’hann la serie NOAA de satèllit polar in òrbita, al moment el NOAA-15, el NOAA-18 e ‘l NOAA-19 (POES) e ’l NOAA-20 (JPSS). L’Euròpa la gh’ha ‘me satèllit el  Metop-A e ‘lMetop-B esercìd de l’EUMETSAT. La Russia la gh’ha el Meteor e la serie de satèllit RESURS . La China la gh’ha i FY-3A, 3B e ‘l 3C. Anca l’India la gh’ha i so.
El  satèllit del Dipertiment de la Difesa di Stat Unii d’America (DMSP) l’è bon de vedè di oggètt al soel che gh’hann almanc la misura de na petroliéra. De sorapù, infra tucc i satèllit meteorològich in òrbita, domà el DMSP  al’è bon de vedè de nòtt. I fòto pussée grandios hinn pròppi quèj fàd cont el sensor de vedè de nòtt; se veden i lus di città, i vulcani, i foeugh, i fulmen, i meteor, i depòsit de petròli che brusen, insci come i auròra boreàl e quèj austràl.
In del’istèss temp, l’utilzzazion de l’energia e la crescita di città la pò vèss controllada sia per i città grand che per quèj piscinìtt, pòden vèss controllà anca i luss di autostràd. I astrònom pòden conóss l’inquinament sberlusent. Del' Oscurament de New York del 1977 n'è stada fada ‘na fotografia di satèllit del DMPS. De là del contròl di lus de la città, quèj fotogtrafij chì hinn important in del salvà di vit umàn per via de la rilevazion e del controll di foeugh. I satèllit veden minga domà i foeugh in del cors del dì e de la  nòtt, ma i scanner tèrmich e a ragg infraross che gh’è in sui satèllit meteorològich rileven i sorgent potenziaj de foeugh in su la superfice terrèstra quand che el foeugh l'è 'drèe a bramà. Quand che el foeugh el ven rilevàa, el satèllit meteorològich medèmm dà di imformazion important sui vent che pòden spantegàll. De sorapù i immagin di nivul hinn util de savè qund’è che ‘l pioverà.
Vuna infra i foto pussèe drammatich a l'è qulla che la fa vedè l’incendi del petròli del Kuwait che l’Armada de l’Iraq che l’era ‘drèe a scapà l’hà comenzà el 23 del frbbrar del 1991. I fotografij de nòtt del foeugh in Kuwait hànn fà vesè di grand ciasmi, pussèe de quèj di grand area di città. El foeugh l’hà mangia foeura di million de gallon de petròli; l’ultìmm l’è stàa smorzàa el 6 del november del 1991.
El rilevament de la quattadura de nev, e po’ vèss util per i idròlogh, de controllà el mant nevos per el fluss minim vitàl ai bascì idrografich. I infornazion sul mant de nev pòden anca vèss catà su di astronàv.
A sepò rilevà anca la posizion de l’inquinament atmosferic naturàl o caousàa di òmen. I immagin in del spèttro visibel e quèll infraross fànn vedè i àerj indoe gh'è i effètt de l’inquinament in su la  Terra. pòden vèss rilevàa anca l’inquinament caosàa di reoplan e di razzi e i scij de condensa. I informazion sui corrent di oceani e sui i vent di strat de bass catà su per mèzz di fòto spaziàj pòden ajutà in del prevedè i pèrdit de petròli e i sò spostament. Quasi ògni estàa, la sabbia e la polver del Desèrt del Sahara intravèrsen i region arent a l’equator de l’Oceano Atlantich. I fotografij del satèllit GOES-EAST ghe fànn vedè, traccià e prevedè ai meteoròlogh quèj tempest de sabbia chì. De sorapù, de là de la sbassada de la visibilità e di problema caosàa a la respirazion, i tempèst de sabbia pòden inibì la formazion di uragan de già che cambien el bilanc de la radiazion solar in sui tròpich. Di alter tempèst de sabbia in Asia e che soratutt in Cina succeden despèss,  hinn fàcil de vèss reconossùu e osservàa.
In àrej solitari del mond con domà pòch osservator del sit, i foeugh pòden andà foeura del contròl per divèrsi dì o anca settiman e mangià foeura million de èttari inannz che i autoritàa i sìen avvertìi. I satèllit meteorològich pòden donca vèss assosènn ùtil in quèj situazion chì. In del cors de la nòtt pòden anca vèss vedùu i foeugh de gas e de petròli.  El profil de temperadura de l’atmosfera a l’è stàa rilevà di satèllit meteorològich fin del 1969.
Ralph E. Taggard (1994). Weather satellite handbook (5th edition). Newington, CT: American Radio Relay League. ISBN 978-0-87259-448-7.
International weather satellite viewer Online geostationary weather satellite viewer with 2 months of archived data.
NASA Langley Cloud and Radiation Research  Near real-time and archived satellite imagery and cloud products.


El Liechtenstein (officialment Prenzipaa del Liechtenstein, in todesch Fürstentum Liechtenstein, in alemann Förschtatum Liachtaschta) a l'è 'na monarchia costituzionala europea, situada in tra la Svizzera e l'Austria.
In del secol XVII la familia di Liechtestein, originaria de la Bassa Austria, eren dree cercà la manera de 'vègh on post in del Reichstag, cioè la Dieta Imperiala, ma i post eren reservaa domà ai nobij che gh'even di possediment direttament sotta 'l trono imperial, senza di alter feudatari intermedi, e nissun di possediment de la familia, a quell temp lì, el respettava 'sti requisit.
In del 1699 la familia la gh'ha avuu l'occasion de crompà de la familia di Hohensem la Signoria de Schellenberg e in del 1712 la contea de Vaduz, du territori piscinitt ma che gh'even i caratteristich che i Liechtenstein eren dree cercà, cioè avègh nissun scior feudal foeura che l'Imperator midemm.
In del mes de sgenee del 1719, dopo che tucc i ducument per el passagg de proprietà eren staa completaa, l'Imperator Carla VI l'ha decretaa l'union de Vaduz e Schellenberg e 'l volzament de 'sto territori chi al rangh de Prenzipaa, in todesch Fürstentum, cont el nomm de Liechtenstein in onor del sò fidaa servitor Anton Florian del Liechtenstein. In quell moment el Liechtenstein a l'è deventaa on Stat sovran member del Sacher Roman Imperi. A bon cunt a l'è stada 'na mossa politega per stà in del Reichstag, degià che 'l Liechtenstein a l'era governaa di mess di Prenzip Regnant e domà 120 agn dopo la familia di Liechtenstein l'ha visitaa el sò territori, per andàgh a viv domà dopo del 1900.
Dopo de la fin de la Confederazion germanica in del 1866, dovuda a la guerra austro-prussiana, el Stat el renonzia a l'esercit e 'l scerniss de affidà la difesa a la vesina Svizzera. Degià che la Prussia l'ha accusaa el Prenzipaa de vess staa la causa de la guerra, per la soa volontà de restà sovran sia de l'Austria sia de la Germania, i du Stat han firmaa no 'na pas. El Liechtenstein, a bon cunt, l'eva mandaa 'na forza de 80 omen cont l'orden de difend el territori todesch del Tirol de 'n attacch italian e de fà no la guerra a di alter todesch. Se cunta su, tra l'alter, che hinn tornaa in 81, se dis che l'alter el fuss on italian in cerca de lavorà o 'n offizial austriegh.
Dopo de la prima guerra mondiala el Stat el renonzia a la pupart di ligamm con l'Austria e 'l decid de entrà in union dovanala con la Svizzera e in del 1922 scerniss de doperà el franch 'me moneda.
Durant de la segonda guerra mondiala el Prenzipaa, grazia al Franzesch Isepp, el resta neutral e finna al 1938, cont l'Anschluss, i Prenzip viveven a Vienna. L'espansionism hitlerian a l'era on bell ris'c per el Pajes, an'mò teoricament in guerra cont el stat successor de la Prussia, ma grazia al sò ligamm cont la Svizzera a l'è minga toccaa.
Dopo de la segonda guerra mondiala el Pajes el tacca a desviluppà el sò settor de la manifattura ma la familia prenzipesca la va in crisi quand che la Cecoslovacchia, cont i decrett Beneš, la toeu via i patrimoni di Liechtenstein in del Stat, situazion che la mena a la fin di relazion con la Cecoslovacchia - el Prenzipaa el derva i relazion con Cechia e Slovacchia domà in del 2009 - e al perd per i Liechtenstein de squasi el 90% di sò patrimoni.
Dopo de l'incident diplomategh con la Cecoslovacchia el gh'ha in del 1951 ona controversia el Guatemala, relativa a 'n cittadin del Liechtenstein, prumma todesch, consideraa desenemis di autorità e menaa in preson in di Stat Unii, menaa innanz a la Cort Internazionala. La Cort in del 1955 la gh'ha daa tort al Prenzipaa e l'ha dii che la cittadinanza senza connession effettiva cont el Stat la var minga per forza in del dirizz internazional e l'ha fissaa donca 'na definizion che l'è doperada anca incoeu quand che se parla de l'argoment.
Domà in di agn '70 la familia prenzipesca la sortiss de la crisi grazia al miôrament di aziend de familia faa del Giovann Adamm, ch'el riess a slargà de bon l'area d'azion e 'l valor de la LGT Bank.
In del 1983 dopo de 'n referendum a l'è deciduu de dàgh el dirizz di vot ai dònn, che l'è recognossuu anca in tucc i comun in del 1986: L'è staa el daree Stat europee a garantì 'sto dirizz.
In di agn '90, grazia ai pression del noeuv Prenzip Giovann Adamm, salii in sul trono in del 1989 a la mort del pader, el Pajes l'entra in di Nazion Unii in del 1990, in la Sociazion Europea del Liber Scambi in del 1991 e in del 1992 al Spazzi Economich Europee. La vertura di mercaa l'ha menaa i aziend del Pajes a slargàss e a deventà assee espert in l'importà di ben, giontàgh del valor e poeu revendij a l'ester e per esempi la Ivoclar Vivadent la fa su squasi el 20% di dent fals al mond, tant che de l'adesion a la SELS a incoeu el PIL a l'è deventaa pussee gross de ses voeult.
Dal 1 de genar 2000 el Liechtenstein el gh'ha la soa società de posta, dopo che de l'union dovanala hinn staa gestii de La Posta Svizzera.
In del 2003 a l'è reformada la Costituzion per dà pussee de poder al Prenzip e mett la possibilità de secession per i comun e de abolì la monarchia, l'ann dopo el Giovann Adamm el nomina reggent el sò fioeu Luis.
Del 2018 el Pajes, el segond in Europa dopo Malta, el scomincia a fà di legg in favor di criptodanee e vuna di banch del Prenzipaa la nonzia de vorè fà la soa crittomoneda coverta del franch.
El Liechtenstein a l'è situaa in sui Alp, e 'l confin ocidental a l'è formaa del Ren. El pont pussee volt a l'è el Grauspitz e, anca se l'è in alt in sui mont, grazia ai vent che riven del Sud el gh'è 'n clima mit. Per i sò dimension piscininn a l'è retegnuu on microstat.
A bon cunt di alter scimm important del Liechtenstein, che d'invern a l'è 'na meta interessanta per quej che fann sport invernal, a hinn l'Hinter Grauspitz, el Mazorakopf, el Naafkopf e 'l Falknis.
El confina con la Svizzera, a ovest cont el San Gal e a sud cont el Grison e a est cont el Vorarlberg, land de l'Austria.
A l'è, insemma a l'Uzbekistan, vun di Stat dobbiament senza sbocch al mar, degià che tucc i Stat che ghe confinen a hinn minga in sul mar.
El Liechtenstein a l'è 'na monarchia costituzional guidada de 'n Prenzip, incoeu el Giovann Adamm II, anca se dal 2004 el sò fioeu Luis a l'è el reggent. La Costituzion del Liechtenstein a l'è in vigor del 1921 e in del 2003 l'è stada emendada assee per permett de abolì la monarchia e ai comun de autodeterminàss e de fà la secession.
El Parlament del Pajes a l'è el Landtag e 'l Prim Minister a l'è 'l Adrian Hasler. El governa a l'è nominaa del Prenzip in sul suggeriment del Landtag, anca se in pratega el se limita a nominà la forza che l'ha vinciuu i elezion.
Per agn el sistema politegh a l'è staa dominaa de du partii: El Partii Progressista di Cittadin e l'Union Patriottega, tucc e duu ligaa al mond del liberalism economich e del conservatorism e separaa soratutt de la vision del poder de la monarchia, anca se in d'on poo de cas a hinn staa insemma al governo. Incoeu gh'è alter du partii in del Landtag: I Independent, popolista e anti-immigrazion, e la Lista Libera, verda e socialdemocratega.
El Prenzip e gh'ha el poder de veto in sui legg e in sui referendum popolar, foeura che per i referendum che abolissen la monarchia o de autodeterminazion, el poeu parpoeu legg e referendum e 'l pò desligà el Landtag, anca se 'l Pòpol el gh'ha el dirizz de annullà 'sta decision cont on referendum. A l'è anca a capo de la diplomazia statala, anca se a bon cunt a l'è per la pupart delegada a la Svizzera.
El Liechtenstein a l'è compartii in vundes comun: Ogni comun el gh'ha el dirizz de secession de l'union statala.
I comun a hinn compartii in du circondari elettorai, Oberland e Unterland, che reppresenten l'antiga division in tra Schellenberg e Vaduz.
La bandera del Pajes a l'è bloeua e rossa cont ona corona a reppresentà i prenzip. La gh'è anca 'na bandiera fondada in sui color de la familia Liechtenstein, gialda e rossa.
Finna al 1936 i bander del Liechtenstein e de Haiti eren istess quand che in di Olimpiadi de quell anni lì a l'è staa descovert el fatt e donca el Prenzipaa l'ha giontaa 'na corona menter che Haiti el sò stemma al center.
El stemma a l'è assee compless: el mostra l'aquila de la Slesia, el stemma di Kuenringer, el stemma del Ducaa de Troppau e 'n variazion del stemma di Cirksena, con sotta el corno postal del Ducaa de Jägerndorf e inscudaa el stemma de la familia prenzipesca, giald e ross, che l'è despess doperaa 'me simbol "civil" del Prenzipaa.
L'inn nazional, Oben am jungen Rhein, l'è fondaa in su la melodia del God save the Queen, tolta de la Confederazion germanica, e 'l canta 'n oda al Pajes e al Prenzip. Finna al 1963 el contegniva di riferiment a la Germania e 'l parlava de "Ren todesch" e de "Patria todesca", menter che de quell ann lì a l'è staa cambiaa. Per tradizion quand che l'inn el dis "longa vitta al prenzip de la terra" la se volza la man in d'on gest istoregament doperaa per saludà i Prenzip e che 'l regorda la schwurhand ma 'n quajvun el fa no perchè el regorda el salut nazista.
El motto nazional a l'è "Für Gott, Fürst und Vaterland", cioè "Per Dia, el Prenzip e la Patria".
I dirizz uman in Liechtenstein a hinn tutelaa assee. Dal 1996 l'è staa faa sù 'n Offizzi di Pari Opportunità, pensaa in origin paj donn e incoeu doperaa soratutt per i disabil e i immigraa.
El Pajes el rispetta tucc i libertà fondamentai de immigrazion, de sociazion, de studi e de lavorà. El manca però 'n orghen independent che 'l se occupa de dirizz.
I dirizz LGBT in Liechtenstein a hinn respettaa assee: Gh'è 'na legg anti-discriminazion, i gay pòden unìss civilment e, 'me single, adottà.
Dal 1983 i donn voten e dal 1996 el Stat l'ha firmaa la convenzion in sui dirizz i donn. Hinn tutelaa anca i dirizz di fiolitt: L'età del consens a l'è de 14 agn e 'l stupro a l'è punii cont la galera de 1 a 10 agn.
Hinn recognossuu anca i dirizz di lavorent, che pòden contrattà in su bas collettiva e unìss in sindacaa.
El principi fondamentàl de la cittadinanza a l'è el ius sanguinis: El fioeu de 'n cittadin del Liechtenstein a l'è anca luu cittadin del Liechtenstein.
A l'è possibil anca naturalizzàss dòpo 30 agn de residenza o prumma, per vot popolar e approvazion del Landtag. A l'è necessari renonzià a la cittadinanza de prima, anca se in teoria, se vun el gh'ha giamò la cittadinanza a l'è possibil ciappànn on'oltra.
Se maridaa cont on cittadin del Prenzipaa a l'è possibil deventà cittadin dòpo 10 agn, i agn in del matrimoni conten el dobbi, cont la necessità de superà 'n esamm de todesch e de politega.
El Pajes l'emett 89 permèss l'ann per forestee, la mità a hinn daa per lotteria e l'altra direttament del governo: 72 hinn garantii ai cittadin del Spazzi Economich Europee.
A l'è assee frequent che i lavorent forestee del Liechtenstein viven in Isvizzera o in Austria, in attesa del permess o anca sènza mai domandàll.
Dopo 5 agn de residenza a l'è possibil deventà resident permanent.
L'è member de la Sociazion Europea de Liber Scambi, de l'Organizzazion di Nazion Unii e del Spazzi Economich Europee.
A causa di decrett Beneš, ch'han tolt via di patrimoni de la fameja Liechtenstein in Cecoslovacchia, el Pajes l'ha saraa i relazion cont el Stat e l'ha vert i relazion cont la Cechia e la Slovacchia domà in del 2009.
El gh'ha anca di bon rappòrt cont l'Austria, cont la che collabora in materia de polizia, de preson e de red ferroviaria.
El Liechtenstein a l'è senza debit publegh e 'l dopera el franch svizzer 'me moneda, cont la possibilità de conià di moned sò, in quantità limitada, senza valor in Isvizzera. In teoria l'è ancamò in vigor el franch del Liechtenstein, che però l'è emettuu domà 'me moneda cerimoniala per i collezionista.
Degià ch'a l'è 'n territori senza resors, la pupart de la soa economia a l'è fondada in sui banch e servizzi, che cunten per circa el 50% del PIL, e in sul commercc cont i Stat forestee e 'l gh'è 'n bon settor industrial, che 'l cunta per pussee del 40% del PIL. El gh'ha pussee impres registraa che individov resident e 'l gh'ha on PIL pro capite de 139'000 dollar, el pussee volt del mond. El Liechtenstein el gh'ha on balanz import-export assee positiv, 'l importa circa du miliard e l'esporta pussee de trii miliard.
A gh'è anca 'na piscininna industria agricola che la coltriva forment, formenton, pomm de terra e orz e la produs formaj e vin.
El Liechtenstein el gh'ha 'na tassa in sul reddit statala del 1,2%, che cont i tass di comun - che hinn assee autonom a nivell fiscal - la riva, in media, al 18%. L'è giontaa on 4% per quej che doperen i servizzi de sicurezza sociala. I aziend a hinn inveci tassaa del 12,5%.
Gh'è 'na tassa patrimoniala progressiva e 'na tassa in sui donazion e i eredità che la varia dal 0,25% al 0,75% per i parent e dal 18% al 27% per i minga parent.
A l'è consideraa on paradis fiscal e finna ai primm agn 2000 el gh'eva on strett secrett bancari, finna a quand, in del 2009, hinn staa abolii 'sti legg.
La lengua offiziala del Stat a l'è el todesch, ma la pupart di gent la parla on dialett alemann compagn de quell parlaa in del Vorarlberg e anca on poo de quell parlaa in del tocch de Sguizzera arent. In del comun de Triesenberg gh'è 'n dialett walser tutelaa offizialment.
El cattolicesim a l'è la religion offiziala del Stat, e la gh'è libertà de cult. In di scoeur a l'è obbligatoria 'n educazion religiosa, cattolica o protestanta.
El Prenzipaa el fa su el territori de l'Arcidiocesi de Vaduz.
La fameja Liechtenstein la gh'ha 'na granda collezion d'art, esposta in del Kunstmuseum Liechtenstein e in del Musee Nazional del Liechtenstein.
El mangià del Liechtenstein a l'è compagn de quell di Stat arent, ciovè Svizzera e Austria, soratutt el Vorarlberg. Minester e formaj - faa de l'importanta industria casearia - a hinn element tipegh de la cusina del Pajes. I piatt pussee famos che gh'hann di variazion tipegh a hinn i Rösti, i Schnitzel - ciovè i cotelett - e i Käsknöpfle. El Pajes a l'è famos anca per i sò vin.
In del Stat a hinn festegiaa la pupart di festività cattolich e gh'è du fest publegh: El 15 de agost, Festa Nazionala, che la onora el compleann del Franzesch Isepp, e 'l 2 de genar, festa de Berthold V de Zähringen. El 15 de agost i cittadin a hinn invitaa al Castell per parlà cont el Prenzip e 'la Cà Prenzipesca la offriss la birra a tucc.
El Pajes a l'è servii de la Liechtenstein Telekom per i telecomunicazion. A gh'è 'na TV privada, 1 FL TV e 'na radio, FL Radio.
Gh'è 250 km de strada asfaltada e 90 km de pista ciclabil. El strapòrt publegh a l'è gestii de Liechtenstein Bus, sussidiaria de la società di postaj svizzer, che la conliga el Pajes anca a 'na quaj città de confin.
L'unica ferrovia del Stat a l'è la Feldkirch–Buchs, gestida de l'ÖBB. L'è doperada domà de relazion regionai, ghe passen di treni Eurocity da e per la Svizzera ma se fermen no.
El Liechtenstein el gh'ha nissun aeroport e domà 'n eliport a Balzers. L'aeroport pussee vesin a l'è quell de San Gall, quell internazional quell de Zurigh.
El schi alpin a l'è el sport pussee spantegaa in del Liechtenstein e 'l gh'è sta di atletta famos e plurimedajaa 'me Hanni Wenzel, Andreas Wenzel, Paul Frommelt, Marco Büchel e Tina Weirather.
La Federazion del Folball del Liechtenstein a l'è in la UEFA e la organizza nissun campionaa: I squader de club giughen in del campionaa svizzer. La gh'è 'na nazional, che la s'è mai qualificada in di copp europee e nanca a la Coppa del Mond. La Liechtensteiner-Cup, che la da access a l'Europa League, la ved i squader sfidàss in tra de lor e anca cont di squader faa de giugador forestee. La squadra de club pussee importanta l'è el Fussball Club Vaduz.
Di atletta del Liechtenstein partecipen ai Olimpiadi: Domà Hanni Wenzel l'ha vinciuu, però, la medaja d'or.
Gh'è 'na nazional de pallavol, mascolina e femminina, che la giuga in del campionaa europee di Stat piscinitt.
In di Gioeugh di Stat piscinitt, che l'ha ospitaa dò voeult, l'ha vinciuu 64 medaj d'or.
L'ha partecipaa anca a 'n edizion di Gioeugh sènza frontee in del 1976.
La sicurezza del Stat a l'è affidada a la Landespolizei, compartida in servizzi statal e comunal, che la gh'ha anca 'n unità paramilitar per dà i onor al Prenzip e gestì di rivolt. A bon cunt el Liechtenstein a l'è vun di Stat con men criminalità in del mond e la pupart di abitant la sara nanca i port prima de andà a dormì. Gh'è 'na collaborazion cont l'Interpol e soratutt cont i polizij svizzer e austriegh.
La defesa del Liechtenstein, Stat neutral, a l'è affidada a la Svizzera dopo che la fin de la Confederazion germanica l'ha liberaa el Stat di sò obbligh militar. Gh'è staa on para de incident de l'Esercit svizzer, vun in di agn 1980, quand che di soldaa han brusaa 'n tocchell de foresta, e vun in del 2007, quand che 170 soldaa hinn entraa per error e, quand han notaa l'error, hinn andaa via e han presentaa i sò scus offiziai. In tucc e du i cas el Liechtenstein l'ha accettaa bonariament i scus, reppreentaa in del primm cas de 'na cassa de vin bianch, e l'ha dii che hinn di ròbb che capiten.


El Silvio Berlusconi (Milan, 29 setember 1936), l'è on imprenditor e politegh milanes, fondador del Popol de la Libertà e de Forza Italia e President del Consili di Minister italian per quater mandaa. L'è staa vun di pioner de la television privada in Italia, e l'è popolarment ciamaa Cavaliere, soranomm inventaa del Gianni Brera, perchè 'l gh'ha avuu l'onoreficenza de Cavalier del Lavorà.
Primogenit de 'na familia de la piccola borghesia milanesa, l'ha passaa la soa infanzia in la bassa bosina, in tra Saronn e Lomazz, indova che l'è staa durant de la guerra e l'ha vist no el pader, Luis, dirigent de la Banca Rasini refugiaa in Isvizzera per trii agn. La mader, Rosa Bossi, l'era 'na casalinga e, in precedenza, secretaria a la Pirelli.
Cressu in del quartee Isola, el se diploma al licee classich al licee di Salesian e 'l se laurea in del 1961 a l'Università di Studi de Milan in giurisprudenza cont 110 e lod, cont ona tesi in sul dirizz commercial cont relator el Remo Franceschelli. A l'è esentaa del servizzi militar 'me primm fioeu.
In del 1964 el cognoss la Carla Elvira Lucia Dall'Oglio che l'ha maridaa e de che la gh'ha 'vuu du fioeui: La Maria Elvira e 'l Pier Silvi. In del 1980 el cognoss l'attris Veronica Lario e scomincen 'na relazion, in del 1985 el divorzia de la miee per sposàss civilment in del 1990, cont el Bettin Craxi e miee, el Gianni Letta e 'l Fedele Confalonieri a fà de testimon. Prima de sposàss han avuu trii fioeui: La Barbara, l'Eleonora e 'l Luis. In del 2009 la Lario la domanda la separazion e in del 2012 el tribunal el decid per la separazion cont on gross assegn de manteniment, che però a l'è, dòpo di ricors, tolt via. In del 2011 el nonzia de avègh 'na noeuva morosa e in del 2012 el nonzia che l'è la Francesca Pascale, showgirl, candidada in del 2009 cont el PdL ai elezion provinciai e fondatris de 'n fan club del Berluscon.
Dal 1974 al 2013 l'ha avuu la soa residenza in l'istorega Villa San Martin de Arcor, in del settember 2013 el se trasferiss a Palazz Grazioli, a Roma.
Dopo di sò primm lavorà comè intrattenitor in sui nav de crosera insemma a l'amis Fedele Confalonieri e 'me venditor de scov porta a porta cont el Guido Possa, el tacca a lavorà 'me agent immobiliar e 'l fonda i Cantieri Riuniti Milanesi Srl in del 1961 e 'l fa el primm acquist de terren cont ona fidejusson de la Banca Rasini, indova che 'l lavorava el pader. In del 1963 el fonda la Edilnord e in del 1964 el scomincia a fà su la città modell de Brughee con 4'000 post de viv, cont i primm condomini giamò pront in del 1965 ma che venden no con semplicità.
In del 1968 la derva 'n oltra Edilnord, fondada de la cusina del Berluscon, che la crompa 712'000 meter quader in tra Milan e Segraa e in del 1971 el scomincia a costruì el quarter residenzial de Milan 2, cont ona forta attività de lobbying a Romma per spostà i rott di repolan de Linaa per fà mia rumor. Dopo di alter lavorà in del 1977 l'è nomenaa cavalier del lavorà del president de la Republega Giovanni Leone.
Fornida la soa esperienza in del camp edilizzi el scerniss de spostàss in del camp di media e de la comunicazion degià che in del 1976 'na sentenza de la Cort costituzional l'ha vert el settor, in precedenza esclusiv del Stat, e donca el crompa Telemilan del fondator Giacomo Properzj, che l'era la red televisiva via cav de Milan 2, che pocch dopo la deventa el Canal 5 e la se slarga a nivell nazional e in del 1978 la nass la holding Fininvest che la coordena tucc i sò investiment.
In del 1982 el sò investiment el se slarga e 'l crompa Italia 1 de l'editor Edilio Rusconi e in del 1984 la Red 4 del Grupp Mondadori, che 'l tacca a deventà 'n pol alternativ a la television de Stat. In del 1984 i pretor de Turin, Pescara e Romma fermen la trasmission perchè in violazion di legg che vieten ai privaa de trasmett a nivell nazional, situazion sanada du dì dopo del Bettin Craxi cont on decrett legg e definitivament in del 1990 con la Legg Mammì.
El grupp el s'è slargaa anca in Europa con La Cinq (1986-1992) in Franza, Tele 5 (1987-1992) in Germania e Telecinco in Ispagna, ancamò in pee.
El deventa el pussee grand editor di liber e giornai d'Italia quand che in del 1990 el crompa la pupart di azion de la Mondadori, che l'ha poeu ciappaa dent el Silvio Berlusconi Editore, ma giamò prima l'eva crompaa in del 1977 el 12% de il Giornale per deventà poeu in del 1979 l'azionista de riferiment cont el 37,5%.
In del camp di film l'ha posseduu del 1994 al 2002 di quott de Blockbuster Italia e l'è anca proprietari de Medusa Film. L'ha partecipaa anca al desvilupp de 'na video-enciclopedia ciamada OVOpedia, che però l'ha avuu minga de success.
In del 1988 el crompa i supermercaa Standa de la Montedison e in del 1991 i Supermercaa Brianzoeui. In del 1995 el grupp Standa el vend l'Euromercaa al grupp GS.
In del 1998 el divid la Standa e 'l vend el settor minga alimentar a Coin e la part alimentar al Gianfelice Franchini, vegg proprietari di Supermercaa Brianzoeui. Dopo el deciara che l'è staa costrett a vend perchè dopo de la soa entrada in politega i comun de center-sinistra ghe daven no i licenz per dervì i noeuv pont de vend, ma per i critegh a l'è staa inveci per dà de liquidità a la Fininvest che l'era in difficoltà.
El sò grupp, cont i partecipazion in la Mediolanum, l'è impegnaa anca in di sigurazion.
Anca se in predecenza l'eva provaa a crompà l'Inter el deventa in del 1986 proprietari de l'AC Milan, che 'l vend in del 2017 a la holding de l'imprenditor cines Li Yonghong.
Durant de la soa proprietà el Milan l'ha vengiuu vott campionaa, ona Coppa Italia, 7 supercopp italiann, 5 UEFA Champions League, 2 Copp Intercontinentai, 5 Supercopp UEFA e 'na coppa del mond per club e l'ha anca slargaa l'attività del Milan in sens polisportiv che però, dopo de la soa elezion in del 1994, fornissen e i vari società se separen.
In del 2018 el crompa, tramit de la Fininvest, l'AC Monscia, de 'l che el deventa proprietari e 'l da la presidenza al fradell Paolo.
I primm posizion politegh de Berlusconi resalissen al 1977 quand che 'l sostegn che 'l Partii Comunista Italia el gh'abia de restà confinaa in d'ona opposizion a 'n governo guidaa de la Democrazia Cristiana renoeuvada inscì de tirà dent el Partii Socialista Italian, che in del 1976 l'ha vist el Bettin Craxi salì a la secreteria, che l'eva cognossuu pocch temp prima grazia a l'omm de fiducia del Craxi, el Silvano Larini. Craxi e 'l PSI eren a favor de 'na vertura ai television privaa deventada poeu el decrett Berlusconi che l'ha regolarizzaa la posizion de la Fininvest.
In di agn '80 e finna al 1992 el Berlusconi el sostegn con la soa red l'amis Craxi e l'è, in del 1984, guidazz de la fioeula Barbara e l'è testimon di nozz del Berlusconi con la Lario in del 1990 e tant de fà capì la svesinanza in tra i dò in del 1992 l'è staa giraa 'n spot de 12 megnuu de mandà in sui red Mediaset indova che 'l Berlusconi, arent a 'n pianofort, el commenta l'operaa di governi Craxi inscì: "Ma la gh'è 'n oltra roba che la me par importanta e l'è quella de la granda credibilità politega de 'sto governo. La granda credibilità politega in sul pian internazional che l'è - per chi de imprenditor el lavora in sui mercaa, on vergott che l'è necessari per podè lavorà in manera positiva in di ambient politegh despess assee gramm per nunch italian, di voeult finna ostil".
Infinna, in del daree period politegh del Craxi, a l'ennesima autorizzazion a proced negada de la Cambra di Deputaa l'ha espress la soa solidal soddisfazion.
In l'invern del 1993, a seguit del scandol de Tangentopoli, el decid de "scend in camp" cont on messagg videoregistraa, publegaa el 26 de genar 1994. De l'esperienza di Sociazion ligaa al Berluscon e di personagg che lavoraven in Mediaset el nass donca el moviment Forza Italia, che 'l gh'eva de donà de noeuv reppresentanza ai elettor moderaa e combatt el center-sinistra. In del midemm period el se dimett di incarich esecutiv in di sò aziend.
I elezion del 27 de marz del 1994, contrariament ai pronostich, dann la vittoria a la coalizion del Berluscon, che 'l correva insemma a la Liga Nord de l'Umbert Bossi e 'l Moviment Social Italian del Gianfranco Fini. In la pupart de la campagna elettorala di personagg de la Mediaset s'hinn deciaraa publegament a favor de Forza Italia, ròba che l'ha menaa a di legg per la par condicio.
El 10 de magg 1994 el giura el Governo Berlusconi I, che però el finiss giamò a dicember, degià che l'è lassaa de la Liga, che 'l tacca e 'l dis che l'è vesin a la mafia. El 22 de dicember el se dimett e 'l president Scalfaro el dà l'incarich al Lamberto Dini per el primm governo tecnegh italian. In d'on primm period el Berluscon l'ha daa la colpa de la fin de l'esecutiv al Bossi menter che dòpo, quand che la Liga e Forza Italia s'hinn svesinaa, l'ha daa la colpa a 'n progett di magistraa e del Scalfaro.
I elezion dopo a hinn vengiuu de L'Oliv guidaa del Romano Prodi e sostegnuu de la Refondazion Comunista e donca el guida l'opposizion finna al 2001. El collabora cont el Massimo d'Alema a la bicameral che la se occupa di riformi giudiziari e costituzionai.
I elezion del 2001 menen la Cà di Libertà, coalizion unida de tutt el center-destra, a la vittoria. Durant de la campagna elettoral el firma el Contratt cont i Italian a Porta a Porta del Bruno Vespa, ciovè 'n impegn in tra luu e i sò elettor indova che 'l se impegna, se 'l vincc, a fà di important sgravi fiscai, el smezzament de la disoccupazion, pussee de pension minim e men de criminalità.
El 11 de giugn 2001 l'è nomenaa per la segonda volta president del consili e 'l dà inizzi al Governo Berlusconi II e in del segond semeter del 2003 l'è President del Consili de l'Union europea.
Dopo de 'na forta sconfitta de la Cà di Libertà in del 2005 el se dimett e 'l dà inizzi a 'n noeuv governo per guidà el Pajes finna ai elezion de l'ann dopo, el Governo Berlusconi III, che 'l ricalca per la pupart la composizion politega del Berlusconi II.
El period pre-elettoral del 2006 l'è caratterizzaa di sondagg che dann innanz L'Union del Romano Prodi, foeura che per on quaj sondagg commissionaa del Berlusconi istess. In del marz 2006 l'è ciamaa in visita al Congress di Stat Unii indova che 'l dà on descor in sul roeul american in la liberazion d'Italia. El se descovriss poeu, di document de l'imbassada americana relassaa de WikiLeaks, che 'l descor a l'era vorzuu del Berlusconi 'me ocasion de propaganda elettoral per pontà in su 'na politega pro-Stat Unii e altantista, inversa a quella europeista del Prodi.
El Berlusconi e 'l Prodi s'hinn afrontaa in di dibattit televisiv assee seguii indova che 'l nonzia de vorè abolì l'Imposta Comunal Immobil e la tassa in sul ruff. I elezion se caratterizzen de 'na granda incertezza ma a la fin l'ha vingiuu, de pocch, la coalizion del Prodi. El Berlusconi el denonzia donca di broeuj e 'l parpoeun 'na granda coalizion in sul modell todesch, che però l'è refudada de la Liga Nord e de la pupart del center-sinistra. La gionta di elezion la deciara regolar el resultaa del vot ma el ghe recognoss no la vittoria ai avversari.
In del november 2007 el parpoeun 'na petizion per andà a di elezion anticipaa, che per el Sandro Bondi l'ha faa pussee de 7 milion de firm, anca se cont di dubbi in su l'effettiv resultaa e in su la validità di vot via Internet e SMS. Con 'sto mandaa el Berlusconi el 18 de november el desliga Forza Italia per fondà el Popol de la Libertà, insemma al Gianfranco Fini, e l'ha dii de vorè sostegnì on modell proporzional cont on sbarrament volt.
El 14 de april 2008 'na coalizion in tra el PdL, la Liga Nord e 'l Moviment paj Autonomij che la candidava el Berlusconi la vincc i elezion cont el 47% di consens e 'n ampia maggioranza, inscì el 8 de magg el Berlusconi el giura in di man del president Giorgio Napolitano: el nass inscì el Governo Berlusconi IV.
In l'agost del midemm ann el firma, insemma al colonnell Mu'ammar Gheddafi, on trattaa de mesizzia e de collaborazion a Bengasi, indova che l'Italia la accetta de pagà 5 miliard in cambi de pussee controll de part de la Libia in su l'immigrazion clandestina, trattaa poeu ratifegaa in del 2009.
In del 2010 l'è 'l primm leader italian a parlà a la Knesset, indova che 'l definiss i legg razziai on'infamia e l'ha siguraa che i italian varden ai giudee 'me di fredej pussee grand.
La sira del 12 de november 2011, dopo avè approvaa la legg de stabilità del 2012 in di dò camber el se dimett, inscì 'me deciduu cont el Napolitano, degià che 'l retegniva de avè perduu la fiducia di camber per la grama crisi economega. Del 16 november el va su el governo Monti.
Dopo vessès dimettuu, el sutta a fà el deputaa, ma el se fa vedè no inscì tant in publegh. In del 2012 el dis de renonzià a la corsa 'me premier per el center-destra e 'l derva a di primari de coalizion per cattàll foeura, ma poch dopo se cambia idea e 'l Berlusconi el torna in lizza, in di elezion del 2013 la sinistra del Pier Luigi Bersani la riva prima, ma no inscì in alt per governà deperlee, inscì se forma on governo de coalizion, el governo Letta. Dopo de la sconfita el Berluscon el fa refondà Forza Italia 'me soggett politegh autonom, e la va a l'opposizion del governo Letta, inscì de menà a 'na scission.
El 1 de avost 2013 a l'è condanaa in via definitiva per gabola fiscal in del process Mediaset e la Cort d'Appell el condanna a l'interdizion di publegh offizzi per do agn, cont el Senad che poeu el fa borlà de Senator, e l'è sostituii del primm di minga elegiuu, ciovè Ulisse Di Giacomo. In del 2014 el se auto-sospend del titol de Cavaler del Lavorà e l'è assegnaa ai servizzi sociai per scontà la pena, che la finiss in del 2015. El resta però incandidabel per la lesg Severino fina al 2019.
In di elezion politegh italian del 2018 la Liga del Mattee Salvin la supera Forza Italia: Degià che 'l Berluscon a l'era incandidabel el se decid che 'l candidaa del partii pussee votaa el saria staa premier in cas de vittoria, e 'l sò candidaa a l'era l'Antonio Tajani. El Salvin el deventa donca candidaa premier per el center-destra. Ai consultazion, dopo 'na visita autonoma, deciden de presentàss 'me coalizion, cont el Salvin leader, e compagnaa de la Giorgia Meloni.
El 12 de magg 2018 el Tribunal de Sorvelianza de Milan el deciara an'mò candidabel el Berluscon, che 'l pò tornà in la vita politega dòpo 6 agn.
In di elezion europee del 2018 el se candida 'me capolista in tucc i circoscrizion italian, foeura che per quella centrala, indova che metten el Tajani e l'è el segond pussee votaa dopo del Salvin, che ciarament el renonzia al segg degià che l'era minister, in Italia, in del midemm moment. El scerniss de entrà in la circoscrizion Nord-Italia ocidental, e l'ha tolt via el post a la Lara Comi. Cont i sò 82 agn a l'è el deputaa pussee vegg de la legislatura.
El Berluscon l'è staa quattaa de 'n quaj scandol sessual. El primm cognossuu, vegnuu foeura in del 2009, a l'è quell de la Noemi Letizia, ona tosa al che compliann quell de desdott el s'è presentaa, reson che poeu l'ha menaa la miee, la Veronica Lario, a domandà la separazion e a scriv indignada ai giornai per l'ideja del marii de candidà di bej tosann in di elezion europee. Sgiamò in del 2008, però, eren vegnude foeura di foto del Berluscon cont on alter omm, se pensa el Mirek Topolanek, a l'epoca permier cecch, che 'l se divertiva con di tosann in costumm o in topless.
Pussee innanz in del 2009 el sgiornal L'Espresso el publega di incercetazion del Berluscon che 'l parlava cont ona escort, ai che l'ha responduu che "son minga on sant e speri che quej di sgiornai el capissen".
In del 2010 el s'cioppa el cas pussee important, quella de la Ruby, ona tosa marocchina minorenna ciamada Karima El Mahroug ma dida Ruby Rubacuori e fermada per robarizzi a Milan. El Berluscon l'ha otegnuu el sò relass a dì che l'era la nevoda de l'Hosni Mubarak e l'è dada in custodia a la consejera regional de PdL Nicole Minetti. La tosa la dis poeu de cognoss el Berluscon e de vess stada a ca soa a longh, in cambi de cadò, roba che la mena la Procura de Milan a dervì 'n indagin contra del Berluscon in del 2011 per prostituzion minoril.
Gh'è staa di alter controversij ligaa al comportament del Berluscon in di agn. Per esempi, dopo di attentaa del 11 de settember del 2001 l'ha deciaraa che la società ocidental a l'è superior, roba che l'ha faa inversà i Pajes de la Liga Araba.
In del 2002 el fa i corna al premier spagnoeu per fà ghignà 'n grupp de boy scout.
Assee controversa la rispoeusta dada al Martin Schultz in del 2003 al Parlament europee, dopo che 'l socialdemocrategh todesch l'aveva critegaa el so conflitt di interess in l'informazzion, indova che gh'ha dii de cognoss on regista in Italia che l'era dree a fà 'n film in sui camp de concentrament di nazista e che l'avaria suggerii per el roeul de kapò. Poch dopo l'ha dii che in Italia giren on mugg de storiell in su l'Olocaust perchè ai italian ghe pias rid, roba che l'ha faa inrabì la comunità ebraica.
In del 2006 l'ha faa inrabì el governo chines dopo che l'ha dii de lensg el liber negher del comunismo per savè che in la China de Mao se mangaven no i fiolitt, ma se bolliven per dàj 'me ledamm ai camp e in del 2008, intant che 'na sgiornalista 'l intervistava in Russia e gh'ha domandaa se divorziava, l'ha faa el gest del mitra, roba condanada di sgiornalista, per el volt numer de reporter mazzaa in del Pajes.
L'ann dopo, quand che el Barack Obama a l'è elegiuu president di Stat Unii, el deciara che 'l gh'ha tucc i element per andà d'acordi cont el Medvedev, desgià che l'è anca abbronzaa, roba che 'n quajvun l'ha vist 'me offensiva contra el vess negher de l'Obama. In del 2008, in d'un inconter del G20 a Londra, l'ha ciamaa Obama a vosà e l'ha faa inrabì la Regina.
Despess l'è staa anca scorrett cont i istituzion, l'ha ciamaa la magistratura "cancher del Pajes" e i magistraa "metastasi" e l'ha dii che i italian "hinn no inscì cojon de votà contra di propi interess". In del 2011 a l'è intercettà a dì che l'Italia a l'è "on Pajes de merda" e in del 2013 el dis che i lesg razziai a hinn staa faa de 'n leader, ciovè Benito Mussolini, che per el rest l'ha faa ben, roba che l'ha faa inrabì i partigian.
El Berluscon l'è staa oggett de 'na fracca de procediment giudiziari, per vari reson, ma per adess domà vun l'è passaa in giudicaa, quell relativ ai bilancc de la Mediaset, indova che in del 2013 l'è sta condanaa a 4 agn, de che 3 scuntaa per l'indult.
Gh'è stada inveci sentenza de minga proced in vari cas, compagn de la corruzion giudiziaria in del Lod Mondadori, per fals in bilancc, per corruzion, finanziament illecit al PSI del Craxi e falsa testimonianza in del cas de la P2.
L'è staa inveci assolt per vari riat, compagn de fals in bilancc, reciclagg de danee, apropriazzion indebita e alter, relativ a di terren a Machee, al cas Sma-Ariosto, a Telecinco e a part del cas Ruby.
Hinn staa inveci archiviad vari cas, compagn d'abus de offizzi per i sgor de Stat, strage, concors esterno in sociazion mafiosa, traffegh de droeuga e diffamazion agravada.
El gh'ha una condanna, minga passada in giudicaa, per corruzion de l'ex senator Sergio De Gregorio, per fàll passà in del Popol de la Libertà, e gh'è in cors i process per el cas Ruby, indova che l'è accusaa de avè pagaa di testimoni per dì el fals, per finanziament illegal de 'n partii e per corruzion di senator Antonio Razzi e Domenico Scilipoti.


Ona nivola o nigola o anca nigol (in bressan, parnonziaa ['nigol]) o nugra (in val de Bregn) l'è on'idrometeora. A l'è fada de tanti gott piscininn de aqua condensada e/o de cristai de giazz, sospenduu in de l'atmosfera sora la superfis de la terra (ma anca de alter pianeta), e che donca de solet tocchen minga terra.
Quand che gh'è tanti nivoi (per reson dovuu a temperadura, umidità e pression) el ciel a l'è tutt quattaa. Se l'è nivol, el pò suced che 'l pioeuva.
I nivol podèn vess classificaa in des tipi e trii grupp. La classificazion la ven foeura col vardà l'aspett, la forma, el color, la grandezza e l'altezza indoè che se troeuven.
Se poden formàss di strutur compagn di nivol anca in del spazzi interstellar, ma a hinn minga aglomeraa de gott d'aqua: quei chì se ciamen nivol interstellar.
I nivol hinn de color bianch per vià de la diffusion de tucc i longhèzz d'onda de la radiazion solar ind la stèssa manera second la leg del Mie che insèma fan su el color bianch. Di nivol pussée spèss che blòcchen i ragg del sol, inveci paren gris.
El meccanismo fondamental de fà formà i nìvola l’è la condensa che la succed quand che l’aria la supera el livèll de saturazion del vapor de l'acqua o ben la va sòta la temperadura de rosada.  I càos che ménen a la saturazion hinn:
Raffreddament isobarich: raffreddament che ‘l succéd quand che ona massa d’aria a pression constanta la se infrèggia per scambi de calor cont i mass de aria arent  (quèste l capita domà se la massa d'aria la sta ferma per tant temp arent ai mass d’aria che gh’è intorna e con el soeul).
Aument de l’umidità: l’aria la po’ vegnì satura se la ghe ven giontada de l’umidità del defoeura, per esempi a contàtt con la superfice del mar.
In del caso del raffreddament adiabategh i nìvol se formen quand che gh’è di corrent ascedent, i corrent ascendent pòden vèss caosà de mòti orografich (el sollevàss orografich), oppur vèss associàa cont i front meteorològich (el sollevàss frontal), de origin tèrmica (el sollevàss convettiv) oppùr dinàmica  (el sollevàss ciclònich).
Quand che ‘l sol el scalda el soeul d’ona manera minga omogenea per via de l’albedo che l’è divèrs de on sit a l’alter e de la differenza ind la capacità tèrmica di superfis, sora i zòn pussée cald se destàcchen di boll de aria calda che vann su ‘me corrent ascendent. Se l’aria l’è assée ùmeda, quand che l’ha raggiunt on cèrt livell (livèll de condensa) la condensa e se formen inscì di nivol a svilupp vertical.
In di grandi nucli de alta e bassa pression (ciclon, anticiclon, promontòri, insaccadùr) l’aria l’è semper trada denter in di mòti verticaj ascendent sora i zòn de bassa pression o discendent sora i zòn de alta.
El sollevàss orografich  el succed quand che l’aria l’è sforzada a rampegà on ostacol orografich compagn de ‘na cadèna montagnosa.
El sollevàss l’è frontal quand che ‘l capita per via del‘inconter de dò mass d’aria de natura divèrsa.
El raffreddament isobarich el succed quand che la massa d'aria la se moeuv minga ma la se infrèggia a contàtt cont el soeul pussée frègg, infèggiàa per via de l'irradiazion (radiazion terrèstra) soratutt de nòtt. A l'è on fenòmen tipich minga domà di nìvol ma anca di scighér. Quèll meccanismo chì el fa el sò mestée quand che gh'è calma de vent e ciel serén.
Impunemanch la temperadura de l'aria la vaga sòta la temperadura de rosada la condensa la succederìss minga s'a ghe fudèssen minga i aerosòl che fànn el mestée di nucli de condensa. I nucli de condensa i agevolen in del groppìss di gottìnn de acqua de già che fànn de manera che la condensa la succeda domà a ‘na sorasaturazion de 1-2% sora quèlla che la servirìss in del caso d’ona superfice piana. Se a ghe fudèssen minga i nucli de condensa, la condensa la podarìss succed domà a ‘na sorasaturazion de l’800% o a di temperadura assosénn bass. Oltra che de acqua liquida i nìvol pòden anca vèss fàd su anca de cristaj de giazz piscinìtt, che pòden formass direttament de la condensa del vapor de acqua (a in quèll caso chi a se parla de nucli de sublimazion) oppur del giazzament di gottin (nucli de giazzament).
El formass de l’acqua liquida l’è regolàa de la pression de vapor satur, de là de la quàl el càpita el fenòmen de la condensa. La ven ciamada gotta stàbil, ‘na gotta de acqua quand che a gh’è l’equilibri tra l’acqua liquida e ‘l sò vapor, o ben quand che la quantitàa de acqua che la svapora l’è l’istèssa de quèlla de vapor de acqua che ‘l condensa in su la soa superfice. La condizion de stabilità de la gotta l’è correlada con la grandèzza de la gotta medèsima, de già che la tension de vapor d’ona gotta piscinina l’è maggiora de quèlla d’ona gotta pussée granda. De sorapù la presenza d’on soluu denter in di gott al ne sbassa la soa tension de vapor, inscì che l’equilibri tra l’acqua liquida e ‘l vapor el ven raggiònt a 'n valor minor de tension de vapor.
I nivol fàd su a ‘na temperadura maggiora de 0°C hinn ciamàd nivol cald.
Sotà i 0°C ona nivola l’è definida frèggia anca se anca sòta la temperadura de congelament de 0°C fin anca a -10°C per el fenòmen de la sorafusión la pupart de l’acqua l’è anmò in forma liquida, e domà a -40°C tutta l’acqua l’è giazz. La temperadura de congelament defàtt la varia cont el varià del ragg di gott.  Ghe n'è divèrsi de meccnismi de fa formà i cristàj de giazz:
congelament de ‘na gotta de acqua pura;
sublimazion del vapor de acqua intorna de on nucli;
condensa innanz e congelament adrée;
congelament de ‘na gotta de acqua per contatt cont on nucli;
congelament de ‘na gotta pocciada ind on nucli de congelament;
La precipitazion la càpita quand che ind  ona nivola, i gott hinn vegnùd tròpp pesànt e pòden pù vèss sostegnùd di corrent ascendent.
A gh’è du meccanismi de fa fiventà grand i gott:
meccanismo de cressiment per condensa: segond quèll meccanismo chì i gott vegnen grand per  condensa del vapor de acqua sorasàtur in sui gott giamò esistent.
meccanism de cressiment per coalescenza: segond quèll meccanismo chì i gott giamò present cressen adrée ai urt contra di gottinn pussée piscinìnn.Ona gotta la va su e giò denter ind ona nivola innanz de borlà giò anca divèrsi vòlt; defàtt ona gotta la comenza a cress per condensa, poeu la ven ruzada su di corrent ascendent fin a la sommitàa de la nivola. In su la sommitàa de la nivola i corrent ascendent hinn pussée débol e la gotta la borla giò vèrs el bass indoe la ven ruzada su de noeuv e inscì a ‘ndà innanz fint tant che l’è nò assée granda de borlà in tèrra. Ancasì, intanta che la bòrla giò, la gotta la pò ciapà denter i alter gott, e in del cors di urt la pò rompess in tanti gottinn, mettèss insèma a fa su di gott pussée grandi, oppur andàgh adrée al sò tragitt in deperlee dòpo on’urt elàstich. A gh’è di parametri che definìssen la probabilità de l’ésit di urt:
la capacità de s'centrada: a l’è la probabilitàa che ‘na gotta granda la pòda s’centrà di gott pussée piscinìnn incontràd in del cors del sò tragìtt;
la capacità de coalescenza:  a l’è la frazion di gott che la subìss el fenòmen de la coalescenza infra quèj che se s’centren.
la capacità de collezión: a l’è el tass de cressiment de la gotta.
La turborenza atmosferega  e on rappòrt infra i ragg di gott de circa 0,6 ii favorìssen i s’centrad.
Meccanismo de cressiment per condensa: i cristàj de giàzz cressen per condensa del vapor de l’acqua sorasatur sora i cristaj giamò present. I cristàj de giazz cressen intanta che i gott vegnen inscambi pussée piscinìnn de già che la tension de vapor satur del giazz l’è minora e quèlla de l’acqua liquida.
meccanismo de cressiment per coalescenza: la coalescenza l’è el cressiment di cristaj de giazz per unìon con di alter cristàj de giazz o con di gott d’acqua sorafondùd adrée ai urti.
In del XIX sècol l’esisteva on métod de classificazión pussée complèss e articolàa de quèll d’incoeu che 'l prevedeva di nòmm latin per i nìvol e che l’è el fondament de quèll d’incoeu. Quèll sistèma chì l’è stàa miss in pée del speziee e chimegh  quaccher de trent’ann Luke Howard (1803, Conferenza Askesiana de Londra).
Quèll sistèma de classificazion chì el sfrutta di osservazion fàd primma del Ferdinando II de' Medici e del Carlo Teodoro de Baviera.
Intra i sò varietàa  quasi infinid (de forma, trasparenza, altèzza, etcetera) a se pòden reconóss quatter tipi fondamentaj de nìvol, che i sò nòmm hinn stàa poeu doperà per ‘na classificazion pussée precisa:
i cirri, che paren compagn di fil longh e bianch; a hinn fàa su de cristàj de giazz che je  fà vèss trasparent, e grazie a la soa disposizion la pò vèss conossuda la direzion del vent in quòta. Aggettìv cirrifórm.
i cumul che pàren ‘me di grumm o di glòbul, isolaa o a grupp, de dimension e form diversìssim, bianchìssim indoe che vegnen ciapàd de la lus de sol, grisaster quand ch'a hinn ind l'ombra; stann sora  ‘na corrent ascendenta; aggettiv cumulifórm.
i strati, despèss de estension notévol e de forma piatta; aggettìv stratifórm.
i nemb, che la soa base la par grisa scura e che se pórten adrée la pioeuva. Aggettiv nembifórm.L'agenzia americana NASA, l’ha pubblicàa ‘n'elaborazion di primm quàtter tipi de base, ai quàj gh’è stàa giontàa adrée on quint tipo, stratocumulifórm, per descrìv i nìvol che gh’hànn la forma de ròtol o de increspadur, e doprà el cumulonembifórm per specificà i nivol di temporaj che pòden prodù di tron.Per ògni tipo fondamentàl apèna vedùd, s’è sòlit a classificà i nìvol segond la soa altèzza de la soa base del soeul in Quatter grupp e dies tipi: nìvol alt (prefìss cirro-), nìvol medi (prefìss alto-), nìvol bass (prefìss strato-) e nìvol del svilupp vertical (prefìss cumulo-/nembo-).
I nivol che la soa base (in di región temperàa) a l'è misa intra i 8000 e i 14000 m,  hinn i nìvol pussée frègg, fad su soratutt de cristàj de giazz ch’je fann vèss trasparent; segond la sò direzion a se pò savè la direzion del vent in quòta (a la perpendicolar ai band, vèrs i goeubb); hinn caratterizzad del prefìss "cirro-".
cirrostrati (Cs) -stratifórm.
A hinn di nìvol con base (in di región temperad) intra i 2000 e i 8000 m. Hinn fàd su soratutt de gott d’acqua o d’on mes’ciozz de gott d’acqua e de cristàj de giazz. Hinn caratterizza del prefìss "alto-".
Nivol con base (in di region temperad) sòta i 2000 m, hinn fàa su soratutt de gott de acqua. Quand che i nìvol bass tocchen giò el terrén, a se parla de scighera o nebbia. Hinn caratterizzàa del prefìss  "strato-".
Nivol con base sòta i 3000 m. A hinn fàa su soratutut de gott d’acqua.
Nivol verticaj. A hinn i nivol pussée turborent e stànn sora i corrent ascedent. I sò form pussée grandi (cumulonemb), pòden raggiung di grandèzza enòrmi, cont el quattà di intréghi región e portandoss adrée di precipitazion violent e di temporaj. Quèj tipi de nìvol chì hinn nò classifica insèma di alter perché gh’hànn apùnt on grand svilùpp verticàl.
Foeura che i vari tipi de cùmul e cumùlonemb, tucc i alter tìpi de nìvola hinn a svilùpp orizzontal (o ben el sò spessor l’è nò elevàa).
I cumulonemb se sviluppen quand che on cumul, che l’è ‘drée a vèss alimentàa d’ona corrent ascendenta, el va su in vertical. On cumulonemb el pò slargass foeura fin al lìmit inferiór de la stratosfera, a di quòt de 12 a 15 chilometri segond i latitudin.
Quàj nìvola la se forma de là de la troposfera: hinn i nivol de madrepèrla e i nivol nòtt-sberlusent. I primm se formen ind la stratosfera a di altèzz comprés intra  i 15 e i 25 km, unicament in di región polar; i segond in de la Mesosfera a ‘n'altèzza de circa 85km, de sòlti a ‘na latitudin compresa tra i 50° e  i 60° sia a nòrd che a sud de l'equator.


La guerra de Valtolina l'è stada combattuda per el controll de la Valtolina e di contad de Bormi e Ciavenna. L'è durada del 1620 al 1639 (anca se on quaidun el ghe mett la fin "ofizial" in del 1626), duranta la Guerra di Trent'Agn e i inscì-ditt Scumpigls grischuns, o Bündner Wirren ("i torbed grisones"), che scodeven la region retega a quell temp.
La guerra de Valtolina l'ha veduu a combatt soratutt el Regn de Spagna e 'l Sacher Roman Imperi de 'na banda, e la Republega di Tre Ligh de l'altra. Ben prest però l'è entrada in de la guerra anca ona leanza fada di Venezian, de la Savoja e de la Francia, ofizialment s'cerada cont i Grison - anca se a la fin de la guerra i Tre Ligh hann combattuu proppi contra i Frances, dopo avè faa la pas cont i Spagnoeu.
I Grison voreven mantegnì sotta el sò controll la Valtolina, perchè l'era ona region fertila a sud di Alp, oltra che ona via comercial bella importanta. I Spagnoeu, inscambi, voreven controllà la Valtolina per la soa importanza strategica, perchè a travers i pass del Stelvi e de l'Ombraj podeven passà del Ducaa de Milan al Tirol (che 'l ghe partegniva ai austriegh, e donca semper ai Asburgh).
Dopo i guerr d'Italia, el regn del Filipp II l'era staa pu o manch on period de pas per la Lombardia, indè che la region l'ha poduu guarì di ferid che la gh'aveva avuu. I spagnoeu gh'aveven minga intenzion de espandes ancamò pussee: el sò obiettiv l'era quell de conservà e protegg l'equilibri conquistaa in de la segonda metà del Cincent (e qualsessia conquista noeuva la saria stada fada domà in vista de 'sto obiettiv, e se gh'era el pericol che on quai alter paes, tant 'me la Francia, el voress espandes a sò dagn). In scima ai problema di spagnoeu gh'era la quistion olandesa: de fatt, a partì del 1566, in di Paes Bass l'era s'cioppada ona revoeulta religiosa e politega. I spagnoeu, per portà i sò soldaa in di Paes Bass, gh'aveven dò strad principai:
per mar, cont el passà per l'Ocean Atlantich, la Manega e 'l Mar del Nord;
per terra, cont el passà per l'inscì-ciamaa "camin spagnoeu": la strada che la partiva per Milan e la rivava in del ducaa de Savoja, in de la Franca Contea (on olter domini spagnoeu) e infina in de la vall del Reno.  In del 1588 però i nav spagnoeu hinn staa sconfiggiuu de quei ingles, e inscì la strada per el mar l'è stada sarrada su; inoltra in del 1601 el duca de Savoja, che l'era semper staa leaa di Spagnoeu, el s'è vesinaa a la Francia cont el Trattaa de Lion (indove che 'l Savoja el ghe dava a la Francia tutt i sò terr a ovest del Roden). El duca piemontes infatti el gh'aveva la speranza de mett in futur i man in sui territori ocidentai del Ducaa de Milan: ona proeuva de l'ostilità del Savoja la saria rivada giamò in del 1615-1617, quand che l'è s'cioppada la guerra de sucession de Mantova e del Monfraa. Quest chì per i Spagnoeu l'era on problema: oltr'a vessegh on nemis noeuv ai sò confin, in 'sta manera se sarava su el corridor strategich che 'l menava de la Lombardia ai Fiander. Anca se in del 1609 l'era stada firmada ona tregua de dodes agn coi ribei olandes, i Spagnoeu gh'aveven de trovà in pressa ona via noeuva de comunicazion con quella provincia. I alternativ eren dò:el Sempion, col passà per i canton svizzer, rivà in Alsazia, in Lorena e poeu in di Fiander. Ma gh'era besogn de l'acordi di Canton svizzer, che però in del 1613 s'eren leaa a la Francia.
la Valtolina, che la podeva menà al Tirol (che 'l partegniva a l'Austria, e donca a on paes amis) e a la vall del Reno. In particolar, ghe interessava el Pass del Spluga, e la strada che la partiva de la Val Bregaja e la menava fina a Coira (per minga parlà del Stelvi e del Pass del Bernina). Anca in 'sto cas, però, gh'era el problema de la dominazion grisonesa: i Grison ormai de on secol gh'aveven conceduu ai Frances de passà per giov de la Rezia, e in del 1603 aveven strengiuu on acordi compagn anca cont i Venezian (nemis tradizionai de la Spagna). La diplomazzia spagnoeula l'aveva provaa a leàss cont i Grison, ma quei lor i voreven minga dàggh di vantagg a la potenza catolega pussee granda d'Europa, e per quest aveven preferii ligàss ai frances.Giamò in del 1603 el governador de Milan, el cont de Fuentes, l'aveva faa fà su on fortin arent a Colegh, arent a quell che ancamò incoeu se ciama Pian de Spagna. Insomma, la Spagna la se preparava a la guerra cont i Grison per el possess di vai de l'Adda e de la Mera.
I manoeuver de la Spagna preoccupaven la Francia de bon, che la gh'aveva semper l'obiettiv de s'ceppà l'egemonia di Asburgh, che al temp cont i sò domini le circondaven. Ma, almanch fin'a quand l'è nò rivaa el cardinal Richelieu, i frances hann minga pensaa a 'na politega anti-asburgica bella forta. A bon cunt, i esigenz de la Francia e de la Spagna eren, in di agn prima del s'cioppà de la Guerra di Trent'Agn, i duu problema pussee grand che dominaven la scena de l'Europa.
Come emm giamò ditt, la Valtolina l'era (giamò del 1512) sott el domini di Grison: i valtolitt, bormitt e i ciavennasch eren staa ben content de passà sott el domini di Grison, perchè l'era on'ocasion bona de tiràss foeura di guerr che colpiven l'Italia e 'l Ducaa milanes. La prima forma del raport politegh in tra Grison e Valtolina l'è stada quasi certament on quai acordi bilateral: in 'sta manera, i trii contad (cioè quei de la Valtolina, de Ciavenna e de Bormi) hann poduu conservà i vegg statutt e conservà la soa otonomia. Poeu, col passà del temp, in de 'na manera che l'è gnamò ciara, i Grison hann slargaa el sò domini anca su 'sti paes, che hinn deventaa di baliagg.
A bon cunt, almanch fina a la metà del Cincent, i gent di duu versant di Alp hann vivuu ben in tra de lor. I duu event che hann mudaa el raport in tra valtolitt e grison hinn staa la Reforma Protestanta (rivada in di Tre Ligh intorna al 1625, e brasciada su de circa i duu terz de la popolazzion grisona) e 'l passagg del Ducaa de Milan in di man de la Spagna in del 1535; in 'sta manera, come emm veduu anca pussee de sora, la Valtolina (terra de confin) la finiva denter ai valutazzion strategich di Asburgh.
I grisones aveven garantii la toleranza religiosa cont l'Editt de Ilanz (1557), anca se l'aplicazion de 'sto princippi l'era minga inscì facil. Besogna anca savè che tanti protestant italian eren scappaa in Valtolina e Valciavenna: lilinscì, oltra a podè professà liberament i sò opinion religios, a gh'even el vantagg de trovàss in d'ona terra de coltura italiana. Ma in ogni cas, la magioranza di valtolitt e di ciavennasch la restava catolega. Per 'sta reson, la politega atuada di Grison la ghe sonava comè on sostegn pu o manch sconduu a la minoranza protestanta: e in efett a gh'era staa di tentativ grisones de protestantizà la vall. Per esempi, ona quai gesa catolega l'era stada dada ai protestant, e fina al 1615 i vescov de la diocesi de Comm podeven minga fà di visit pastorai in de la vall (foeura che per tre ecezion). Quell lavorà chì, in di penser di Grison, el podeva vess 'na manera de smorzà i atenzion spagnoeu invers de la vall: i spagnoeu, infatti, cognosseven ben i contrast viscor che gh'era in Valtolina e i pontaven de bon a la comunanza religiosa cont i valtolitt per inzigài a revoltàss e giontàss al Ducaa de Milan. La tension politega l'era bella forta: de ona banda gh'era on partii che poeudom ciamà "filospagnoeu" o "catolegh", che 'l ligava i sò interess particolar a l'amicizia cont i governador spagnoeu de Milan e a la defesa del catolicesim; de l'altra a gh'era on partii "protestant", ligaa ai Grison e a Venezia (che l'era leada di Grison in fonzion antispagnoeula).
In del 1617 el partii "spagnoeu" l'era staa bon de otegnì di misur a caregh di notabei protestant; ma in del  1618, on para de mes dopo la defenestrazion de Praga (el casus belli de la Guerra di Trent'Agn) i protestant riessiven a otegnì di tribunai di vendett contra el partii catolegh, acusaa de spagnolism. In tra de lor a gh'era anca el prevet tesines Nicolò Rusca, arciprevet de Sondri, l'era staa impresonaa, torturaa e lassà morì di protestant a Thusis (indè che gh'era el tribunal censori). Oltra ai condann a mort, gh'è staa di mult e di espulsion de orden religios.
L'ocasion per on'azion militar spagnoeula gh'è rivada in del 1620 despoeu l'inscì-ciamaa Sacher Macell, cioè la revolta de la popolazion catolega, inzigada de la Spagna, contra i notabei protestant (espression del poder grison): sotta el comand del Giacomo Robustelli de Grosott, i catolegh hann coppaa in tra el 19 e 'l 23 de luj, circa 600 personn de fed protestanta (ma anca catolegh contrari al massacher), soratutt arent a Tiran, Tej e Sondri; a Ciavenna, inscambi, el massacher el gh'è minga staa: la comunità protestanta l'era pussee granda, e la vall la gh'eva di raport comerciai ben pussee fort cont i Grison.
Con la scusa de protegg i catolegh valtolitt, el duca de Feria, governador de Milan, l'ha mandaa i sò soldaa in de la vall, e in brev l'ha conquistada; inscì l'è staa completaa l'obiettiv strategich de colegà i domini asburgich. I Grison hinn minga staa bon de conquistà la vall, anca perchè la popolazion catolega de la vall la stava cont i spagnoeu. Donca i Grison hann ciamaa ajutt ai leaa de la Svizzera, che intant i gh'aveven avuu anca di pression de Venezzia. I canton de Berna e de Zurigh hann mandaa on bell rosc de soldaa, che hinn passaa de la Cassana e del Foscagn e hann ocupaa Bormi (settember del 1620). Già che i rinforz promettuu de la Francia i rivaven minga, i svizzer hinn andaa inanz a la versa de Tiran. Lilinscì però hann incontraa i tercios di spagnoeu, rivaa in pressa de Colegh. El 12 de setember del 1620 i Spagnoeu hann vinciuu i sò nemis in de la Bataja de l'Albioeula, arent a Tiran, anca grazzie a l'usagg de l'artilieria. I Svizzer hinn scappaa via de l'oltra banda di montagn, e i Spagnoeu hann taccaa a fortificà la zona de Tiran, de Bormi e la riva del Lagh de Mezoeula. In del 1621, i Spagnoeu hann conquistaa anca la Valciavenna.
L'opinion publega milanesa l'era gran tant contenta de l'intervent militar: ma in di alter paes italian e in Francia, quell lavorà chì l'è staa minga veduu de bon oeugg, perchè la Spagna la saria deventada pussee forta. El duca de Savoja e Venezia gh'hann ciamaa a la Francia de fà on quaicoss, e hann propost on'azion militar comuna tra i trii paes. Anca el Statt de la Gesa el gh'ha mandaa el sò legaa a parlàggh cont el re. Ma la Francia al moment, per via di sò contrast al de dent, l'era minga bona de reagì con decision, e la restava pu o manch neutral.
Giamò el 25 de april del 1621 i Spagnoeu e i Frances s'hinn mettuu d'acordi a Madrid per portà la pas in de la zona: la Spagna la gh'avaria avuu de dàggh indree la vall ai Grison (dopo avè ricevuu garanzii che i fedee catolegh sarissen minga staa perseguitaa), intant che i Frances se sarien impegnaa a impedì ona leanza in tra Venezia e i Grison. Ma el Duca de Feria l'è staa bon de fàggh capì al governa spagnoeu che 'l saria staa on eror bell gross. Inscì, a la fin, dopo avè ciappaa 'me pretest di menasc ricevuu de on quai svizzer, i Spagnoeu hann segutaa la guerra. Cont ona manoeuvra concordada cont i austriegh, hinn rivaa in Engadina e hann conquistaa anca Coira (november del 1621).
I Frances però, anca denanz a 'sta violazion palesa, hann faa quasi negott, e inscì i Grison, dopo avè falii dò spedizion de reconquista, hann preferii negozzià direttament con la Spagna. In del genar del 1622 s'è rivaa a on acordi: la Valtolina (cont el contad de Bormi) la ghe restava ai Spagnoeu, e la Val Monastee con la Bassa Engadina la ghe andava ai Austriegh; inscambi, la Valciavenna la ghe tornava in man ai Grison. Quei lor, che doveven anca tegnì avert i pass de montagna per i soldaa di Asburgh, gh'aveven in cambi el pagament ogni ann d'on tributt.
Venezia e 'l Piemont hinn tornaa a fà pression a la Francia: ma quella lì, semper per via di guerr de religion in del sò territori, l'ha minga poduu fà pussee de tant. Tutt quell che l'ha poduu fà l'è staa ciamàggh, cont el Trattaa de Aranjuez (trii de magg del 1622) a la Spagna de lassà i fortin de la Valtolina in di man de ona nazion neutral.
Ma in del febrar del 1623, stremida divittori di Asburgh, la Francia l'ha firmaa on trattaa con Venezia e la Savoja per reconquistà la Valtolina, o almanch per fàggh respettà a la Spagna i acordi ciappaa a Aranjuez.  El papa Gregori XV, che l'era anca lu stremii del fatto che la guerra la podess rivà anca in Italia, l'ha acettaa a sequestrà la vall e 'l gh'ha mandaa 2.000 soldaa (1.500 fant e 500 cavalier) a controllànn i castei, sotta el comand de sò fradell.
I frances hann acettaa 'sta soluzion, ma domà se 'sti soldaa restaven lì per apena quatter mes. Anca la Spagna, denanz ai pression de la Francia e del Papa, l'ha acettaa de bandonà la Valtolina. Ma la ministrazion papal de la Valtolina la gh'ha avuu di problema: prima de tutt, i Spagnoeu se refudaven de lassà la Val Ciavenna (che l'era minga citada ciarament in di acordi). Inoltra in del luj del 1623 el papa Gregori XV l'è mort. El papa noeuv, l'Urban VIII, l'era ben contrari del predomini di Asburgh, ma se saveva minga polido che scerna de camp l'avaria faa; inoltra in quell moment i penser del Statt de la Gesa eren pussee concentraa in su la devoluzion del ducaa de Urbin. Inscì i negozziaa hinn minga andaa inscì ben: el papa l'è minga staa bon de resist ai pression spagnoeu; e inscì, dopo i quatter mes, i Spagnoeu controllaven anmò a tucc i efett la Valtolina.
Rivaa el 1624, la politega diplomatega francesa però l'è cambiada, e l'è deventada pussee agressiva in di confront di spagnoeu: la cession (anca se per domà on zicch de temp) de la Valtolina al Papa l'aveva faa inrabì Paris, che inscì l'ha strengiuu di acordi noeuv cont el Piemont e la Republega de Venezia per streppà via del controll asburgich la vall. Donca in del 1624 i soldaa frances, al comand del marches de Coeuvres e del duca de Rohan (protestant), s'hinn giontaa ai Grison e hann scasciaa i soldaa papai foeura de la Valtolina. I spagnoeu s'hinn trovaa a combatt in su trii front, quell valtolin, quell genoves (indè che i piemontes aveven slanzaa on'ofensiva) e quell, pussee important de tucc, arent a Lissandria (semper contra i piemontes). La Valtolina l'è stada perduda, ma inscambi i Spagnoeu hinn staa bon de resist a Lissandria e de invad el Piemont oriental, fina a rivà a Ast e ad assedià la fortezza de Verrua Savoia.
Inoltra el faliment de on'operazion militar parallela di Piemontes a Genova in del 1625 e ona revolta ugonotta in Aquitania (sostegnuda proppi del duca de Rohan) l'ha costringiuu la Francia a acordàss anmò 'na voeulta (anca grazzie a l'intervent diplomategh del papa): inscì, in el cinch de magg del 1626, gh'è staa faa la Pas de Monzón; in de l'acordi (strengiuu tra Frances e Spagnoeu senza consultà i leaa sò de lor) se decideva che la Valtolina la saria restada ai Grison, che però gh'aveven de respettà la libertà religiosa a tucc i cost (in cambi, i catolegh gh'aveven de pagà on tributt ogn ann); i magistraa sarissen staa scernii cont el consens di representant di comunità locai, e i fortezz sarissen passaa sotta el controll (e traa giò) del Papa; i soldaa spagnoeu gh'avarien avuu acess liber a la vall.
Anca se la Valtolina l'era tornada in di man di Grison, i soldaa di Asburgh (spagnoeu e austriegh) hinn staa bon de traversàlla per andà a scombatt in sui vari front de la Guerra di Trent'Agn per on bell poo de temp. L'è staa inscì, per esempi, in del 1630, quand che 30.000 soldaa imperiai hinn passà de lì per andà a combatt a Mantova. L'episodi l'è regordaa anca del Lissander Manzon in del capitol quell de vintott de I promessi sposi:
Compagn de quell che l'è suceduu in del rest de la Lombardia, anca chichinscì el passagg de soldaa todesch l'ha menaa la pest (per esempi a Ciavenna in del giugn del 1629).
In del 1631 però i Frances hann slanzaa on'ofensiva noeuva, e hinn staa bon de scascià via i Spagnoeu de lì. Con la pas del 1631 i Asburgh levaven via anmò 'na voeulta i sò soldaa de la vall, e inscì se perdeven tucc i vantagg ciappaa con la Pas de Monzón: ma, ancamò in del 1634, i spagnoeu hinn riessii a traversà la Valtolina per andà a combatt in la Bataja de Nördlingen. I Frances però eren ormai decis a saràggh su per semper ai Spagnoeu quella via de comunicazion. In del 1635 on esercit frances l'è partii de la Svizzera e l'è andaa giò per la Valtolina, e inscì l'ha liberada anmò 'na voeulta del controll di Spagnoeu, che hinn staa battuu arent a Morbegn. El duca de Rohan l'ha mettuu el sò quartier general a Tiran in del bienni 1635-1636. Poeu dopo in frances hinn partii per la Valzasna e hinn rivaa a Lecch, intertant che on'altra armada la traversava la Sesia e 'l Novares e la rivava a Sest, Biegrass e Vares.
La manoeuvra militar, che ancamò 'na voeulta la voreva strengg 'na tenaja intorna a Milan, la gh'ha minga avuu sucess: de fatt i Grison aveven capii che i "liberador" frances gh'aveven minga intenzion de dàggh indree a lor la Valtolina, e inscì s'hinn acordaa cont i Spagnoeu. Donca in del 1637 el comandant grison Jürg Jenatsch (on temp protestant, ma convertii al catolicesim) l'ha comandaa ona revolta contra i Frances e j'ha mandaa via.
In del 1639, cont el Capitolaa de Milan, la Valtolina la ghe tornava finalment ai Grison, che prometteven de permett domà el cult catolegh in de la vall: foeura che i fonzionari governativ, nissun protestant l'avaria poduu viv in Valtolina per pussee de trii mes.
De quell moment, la guerra per el controll de la Lombardia l'ha lassaa la Valtolina e la s'è spostada in de la Bassa e in Piemont.
I Canton Svizzer e i Grison, che hann veduu la soa terra devastada de la guerra e del passagg de soldaa de quasi tucc i esercit d'Europa, hann marciaa anmò pussee decis invers de la neutralità, che hann perfezionaa con vari deciarazion e acordi in tra el 1638 e 'l 1647 (cont el Defensional de Wil). La Valtolina, devastada de ona guerra durada quasi vint agn, l'è restada catolega (el protestantesim l'è restaa confinaa in la Bregaja e a Pos'ciav), e l'è restada giontada in pas coi Grison fina al 1797. I raport cont i vesin Milanes (donca cont i Spagnoeu, e poeu dopo cont i Austriegh) hinn restaa bon per tutt el temp. La pas noeuva cont i Grison la gh'ha permettuu ai Spagnoeu de podè doperà la Valtolina 'me canal comercial cont el nord de l'Europa.


El Paolo Gentiloni Silveri (Roma, 22 de november del 1954) l'è on politegh e giornalista italian, minister di comunicazion in del governo Prodi II e di affar forest in  del governo Renzi, primm minister italian dal 21 de dicember del 2016 e deputaa dal 2001, per La Margherita prima e per el Partii Democrategh poeu. Del 2019 a l'è commissari europee a  l'economia.
Paolo Gentiloni el riva de la nobil familia di cont Gentiloni Silveri, imparentaa con Vincenzo Ottorino Gentiloni, autor del Patt Gentiloni che l'ha segnaa al principi del 1900 l'ingress di cattolich in politega.
De fioeu el frequenta 'na scoeula montessoriana e l'è educaa in la fed cristiana, el fa anca el catechista insemma a la Agnese Moro, fioeula de Aldo.
Passaa el Liceo ginnasio Torquato Tasso el partecipa a di occupazion in del november 1970 e a dicember el scappa de cà per andà a 'n occupazion a Milan. El s'è laureaa in Scienz Politegh a l'Università la Sapienza de Roma.
Dal 1990 a l'è giornalista professionista.
L'è maridaa con l'architetta Emanuela Mauro e 'l gh'ha minga di fioeu. El parla, oltra a l'italian, el franzes, el todesch e l'ingles. El tifa Juventus.
In origin l'entra in contatt cont el Moviment Studentesch del Mario Capanna, ma dopo che Capanna l'entra in del Partii de Unità Proletaria per el Comunism Gentiloni el toeu part a la fondazion del Moviment Lavorator per el Socialism, grupp maoista, che pocch dopo l'entra in del PUPC.
L'è in la sinistra extraparlamentara che 'l cognoss Ermete Realacci e Chicco Testa: Grazia a lu in del 1984 el deventa direttor de La nuova ecologia, mensil de Legambiente.
Dopo vott agn de direzion de La nuova ecologia Gentiloni el se liga a Francesco Rutelli e l'entra in di inscì ciamaa "Rutelli boys" insemma a Roberto Giachetti, Michele Anzaldi e Filippo Sensi. Quand che in del 1993 el Rutelli l'è elegiuu Sindegh de Roma el deventa el sò portavos e poeu el deventa assessor al Giubilee del 2000 e al turism.
Candidaa ai elezion del 2001, Gentiloni a l'è elegiuu in di list de Democrazia è Libertà - La Margherita, de che l'è staa vun di fondator.
In la XIV legislatura a l'è mèmber de la IX commission (strapòrt, post e telecomunicazion) e de la commission in sui servizzi radiotelevisiv. Dal 2005 al 2006 el guida la Commission de vigilanza Rai.
Responsabil de la comunicazion de la Margherita l'ha organizzaa e curaa i campagn elettoral del partii.
In di elezion politegh del 2006 a l'è confermaa Deputaa e in del governo Prodi II, finna al 2008, a l'è Minister di Comunicazion, cont l'obietiv de adeguà la legg Gasparri a la normativa europea.
La Reforma Gentiloni del 12 Ottober 2006 la stabiliss che se on quajvun el supera pussee del 45% de la raccolta pubblicitaria l'è in posizion dominanta, l'aboliva el "Sistema integrato di comunicazione" e 'l sbassava la soeuja de pubblicità dal 18% al 16% per favorì la redistribuzion e 'l passagg de 'na red Rai e ona red Mediaset in sul digital terester. El DDL a l'è però mìnga approvaa.
A magg 2007 el parpoeun de passà la proprietà de la Rai a 'na fondazion, ma anca 'sta proposta a l'è mìnga approvada.
Semper in del 2007 el fa ona proposta per regolamentà Internet che 'l avaria impost a la pupart di webmaster de la burocrazia, test poeu definii del midemm Gentiloni on error.
El toeu part in del midemm ann al comitaa promotor del Partii Democrategh.
Dal 2008 a l'è deputaa per el Partii Democrategh e finna al 2013 a l'è member de la IX commission (straport, post e telecomunicazion). In del 2009 a l'è scernuu 'me reppresentant del Dario Franceschini in del forum di Comunicazion del PD del Pier Luigi Bersani.
A l'è staa vun di primm personagg important del PD a supportà el Matteo Renzi e in del 2012 el se candida, supportaa di renzian, ai primari per el Comun de Roma, indova el riva terz e l'è elegiuu Ignazio Marino.
El 31 de ottober 2014 a l'è scernuu 'me Minister di affar forest e de la cooperazion internazionala, in sostituzion de la Federica Mogherini che l'è deventada Volta Commissaria de l'Union europea. In principi el nomm del Gentiloni a l'era nanca in di possibilità, e 'l Renzi el voreva nominà 'na dònna, ma l'è poeu preferii al vice minister Lapo Pistelli.
El giura in di man del Cap de Stat el dì de la nomina e 'l 1 de november l'entra offizialment in del Ministeri.
De minister l'ha provaa a trovà 'na via intermedia per i crisi indova l'Italia l'era coinvoeulta, 'me la guerra in Libia e in Siria e i tension con la Russia: L'ha de facc mantegnuu semper on canal cont el sò omolegh russ Sergej Lavrov e l'è semper staa vun di pussee reluttant a renoeuvà i sanzion a la Russia e l'ha rappresentaa i necessità migratori de l'Italia.
In Libia l'ha principalment sostegnuu Fayez al-Sarraj, ma cont di vertur a l'omm fort de Bengasi Khalifa Haftar. L'ha supportaa assee la lotta a l'ISIS che l'ha definii "Minister de l'Italia Crosada".
L'ha avuu anca de gestì el rapiment de Vanessa Marzullo e Greta Ramelli, rapii in Siria di terrorista islamich e liberaa dopo el pagament de on riscatt. L'ha provaa, senza success, ona linia dura in su l'omicidi de Giulio Regeni cont l'Egitt e l'ha faa l'istessa roba per el cas de l'Enrica Lexie, e 'l sò primm att a l'è staa de ciamà i du marò in India per sicuràgh on intervent del Parlament.
A l'è staa el primm minister europee a visità Cuba dopo de l'accord cont i Stat Unii e vun di primm a visità l'Iran dopo de l'accord nuclear.
Longh el sò mandaa el valor de l'esportazion di arm a l'è rivaa a pussee de 8 miliard, anca cont on poo de Stat 'me l'Arabia Saudita, e l'è staa accusaa de garantì no la legalità e 'l respett di diritt uman.
El 21 de marz 2015 l'ha firmaa, insemma a la ministra Roberta Pinotti e senza parlànn in Parlament, on trattaa cont la Franza per dàgh del territori ricch de pess, e 'l dì dopo on pescherecc italian a l'è staa fermaa de la Gendarmerie Nationale e relassaa dopo on pagament de 8'000 Euro. A gh'è stada nissuna respoeusta diplomatica.
El 5 de dicember 2016, dopo del resultaa negativ del referendum costituzional el Matteo Renzi el se dimett e 'l 11 de dicember el president Mattarella, dopo di consultazion el parpoeun a Gentiloni de fà on governo, e accetta cont riserva. Dopo di sò consultazion el 12 el desliga la riserva positivament e 'l sò governo el giura ai or 20 del midemm dì.
In tra el 13 e 'l 14 de dicember el ricev la fiducia a la Cambra di Deputaa con 368 sì e 105 no (con Moviment 5 Stell, Lega Nord, ALA e Scerna Civega che bandonen l'aula al moment de votà, mentre i deputaa de Fratelli d'Italia protesten cont di cartell "Al voto ora!") e, poeu la fiducia al Senad de la Republica con 169 sì e 99 no (anca in 'sto cas Lega Nord e ALA bandonen l'aula).
La nogg del 11 de genar 2011, de retorn de Paris, el gh'ha on malor e l'è operaa cont on'angioplastica al Policlinich Gemelli. El 25 de marz, per commemorà i 60 agn di Trattaa de Roma, el recoeuj i leader europee insemma al Joseph Muscat, Donald Tusk e Virginia Raggi.
El governo Gentiloni l'ha menaa innanz di reform scominciaa cont el governo Renzi 'me quella de la protezion civil e 'l giornà di Livelli essenziali di assistenza insemma a la ministra de la Salud Beatrice Lorenzin. L'ha tolt via i voucher, mittuu del Berlusconi e ampliaa del governo Monti, faa 'na legg contra del ciberbullism e mittuu on Reddit de Inclusion per i personn pussee pover.
Longh el sò governo a gh'è staa el G7 de Taormina.
El governo l'ha lavoraa anca per ridù i migrazion in Italia, grazia al minister Marco Minniti, e hinn staa faa di accord in materia con la Libia.
El 28 de dicember 2017 el va al Quirinal per i pratich per desligà i camber.
In di elezion del 2018 a l'è candidaa a l'uninominal Roma 1 'me Deputaa e al proporizonal 'me Senator e l'è elegiuu in tucc e du. El scerniss de restà deputaa.
El 24 de marz 2018, 'me de prassi, el rassegna i sò dimission per permett i trattativ per fà su on noeuv governo e 'l resta in carica per i affari corrent. El 1 de giugn el giura el noeuv governo Conte I.
El 17 de marz 2019 a l'è elegiuu president del Partii Democrategh.
In del settember 2019 a l'è nomenaa del governo Conte II, faa del PD e del Moviment 5 Stell, commissari europee e l'è scernii de la Ursula von der Leyen 'me commissari ai affar economegh, la prima voeulta per on italian. El sò scagn al Senad l'è ciapaa 'n d'on elezion suppletiva del minister Roberto Gualtieri.
Segond on'indagin del dicember 2017, dòpo on ann de governo, el Gentiloni a l'è el segond politegh pussee gradii, dòpo del Sergio Mattarella, cont el 44% di preferenz, e decisament pussee innanz di àlter leader politegh, cont on indes in cressita de la soa nomina.
Anca i sondagg faa dopo di elezion politegh del 2018 han mostraa on volt gradiment per la soa figura.


El Ducaa de Milan (Italian: Ducato di Milano; Latin: Ducatus Mediolanensis; Todesch: Herzogtum Mailand) a l'è staa on antigh Stat de l'Italia del nòrd duraa del 1395 al 1797 e ch'el comprendeva, al moment de la soa nassida, la pussee part de la Lombardia del dì d'incoeu e di tòcch del Piemont, del Venet, de l'Emilia-Romagna e del Canton Tisin.
El Ducaa de Milan a l'è nassuu offizialment el 11 magg del 1395, quand ch'el Gian Galeazz Viscont, giamò Vicari Imperial e Dominus Generalis de Milan l'ha ottegnuu el titol de duca per mezz de on diplòma firmaa a Praga de l'imperador Venceslaa de Lussemburgh, in cambi de 100000 fiorin d'or. El Ducaa de Milan a l'era donca vun di Stat che formaven el Sacro Roman Imperi, anca se de fatt a l'era indipendent.
El Ducaa el gh'aveva come capidal la città de Milan, menter i sò confin hinn mudaa on mugg de voeult duranta el cors de la soa stòria. Fondamentalment, el Ducaa el gh'aveva sòtta la soa giurisdizion la Lombardia (senza el mantovan, che l'era in man aj Gonzaga), i provinc orientaj del Piemont (Lissandria, Ast, Novara, Vercej), part de l'Emilia del nòrd (compagn de Piasenza e Parma) de la Liguria, de la Toscana e del Venet, oltra che al Canton Tisin, in Svizzera.
Dopo quell del 1395, che el dava al Viscont e a tucc i sò ered mas'c el poder ducal adoma soeu Milan el so contad, cont on alter diplòma imperial, firmaa el 13 otober 1397 semper a Praga, l'imperador Venceslaa de Lussemburgh el recognoss offizialment el poder ducal anca sora  i olter territòri sòtta el domini viscontee.
Quell document chì el nòmina anca i center pussee important del noeuv ducaa lombard:  Ast, Avenza (Carrara), Bassan del Grappa, Bellun, Bergom, Bòbbi, Borgh San Donnin (Fidenza), Borm, Bressa, Crema, Cremuna, Còmm, Felter, Lissandria, Lòd, Nuara, Noeuv Ligur, Parma, Piasenza, Puntremol, Regg in de l'Emilia, Riva del Garda, Ròcca d'Arazz, Sarzana, Soncin, Tortona, Vercej, Verona e Vicenza.
L'è un fals inveci el diplòma imperial del 30 marz 1397 che 'l proclamava Gian Galeazz Viscont anca Dux Lombardiæ.Dòpo avè toccaa la màsima espansion sòtta l'istess Gian Galeazz, mòrt in del 1402, i confin del Ducaa milanes hann scominciaa pian pianin a redùss, finna a comprend, al termin de l'età austriaca, domà el territòri comprenduu fra la Svizzera, el Tisin, el Pò e l'Ada, con part del Cremones e del Mantuan (la zòna che l'è conossuda anca come Insubria).
In del cors del XVI secul, i region che incoeu fann part del Canton Tisin hinn staa repetutament invaduu di Svizzer. I confin del Ducaa vers la Svizzera, s'hinn stabilizzaa in del 1515, dòpo che i Svizzer hinn staa battuu a Meregnan, a eccezion de la Valtellina, che l'è rimagnuda in del Canton Grison finna al 1797, quand che l'è stada giontada a la Republica Cisalpina.
I sòrt de Milan s'hinn unii fin del XIII secol con quij de la Cà di Viscont, i quaj hann reciappaa la politega d'espansionismo territorial ereditada del comun ambrosian. El primm esponent viscontee a guidà Milan a l'è staa l'Otton Viscont, eleggiuu arcivescov in del 1277. In de la primma metà del secol successiv i sò nevod e prònevod che hinn rivaa al governo de Milan (Mattee I, Galeazz I, Azzon, l'arcivescov Gioann) hann inlargaa l'area d'influenza milanesa in di region intorna. On'analoga politega a l'è stada segutada di signor viscontee de la segonda metà del secol (Mattee II, Bernabò e Gian Galeazz).
Dòpo on period marcaa de tension fra i vari member de la possenta famiglia, el Gian Galeazz, nevod del Bernabò, in del 1385 cont on colp de stat l'è rivaa al poder e l'ha unificaa i vast domini de la famiglia che se trovaven in tutta l'Italia settentrional.
Ma dòpo la soa mòrt (1402), el giovin fioeu Gioann Maria l'ha savuu minga mantegnì i conquist, e 'l Ducaa a l'è andaa inconter a ona disgregazion svelta. Des ann pussee tard, el Gioann Maria a l'è finii coppaa. Gh'è succeduu el fradel Filipp Maria Viscont che, dòpo avè reciappaa el contròll sora la part maggior del ducaa, l'ha segutaa la politega de conquista del pader, con l'entrà in guerra con la Repubblica de Venezia. Quella guerra chì, scominciada in del 1426, a l'è finida con la Pas de Ferrara (1433), con la qual el Filipp Maria el gh'ha avuu de dàgh aj Venezian i territòri de Bressa e de Bergom.
Quand che poeu in del 1435 la regina de Napol Giovanna II d'Angiò a l'è mòrta senza eredi, el tròn napoletan a l'è staa contenduu traj Aragones e i Angioin. El Filipp Maria l'ha faa sù ona lega con Venezia e Firenz e 'l s'è s'ceraa cont i Angioin: pussee tard a l'è passaa cont i Aragones, ma l'è staa sconfiggiuu di ex-leaa, comandaa del condottier mercenari marchesan Francesch Sfòrza. In del 1441, el duca l'ha firmaa la Pas de Cremona, con la qual l'ha daa aj Venezian alter terr e l'ha daa in miee al Sfòrza la pròppia tosa Bianca Maria, che in dòt l'ha portaa al marì el contad de Cremona, senza però Castiglion e Pizzighetton, che l'è stada scambiada con Pontremol in Lunesana.
A la mòrt del Filipp Maria Viscont, l'ultim de la soa famiglia (agost 1447), a l'è nassuda la inscì-dida Aurea Repubblica Ambrosianna, ona forma de governo repubblican controllada de on grupp de nòbil milanes. La Repubbluca l'ha daa la difesa del territòri de Milan contra Venezia al Francesch Sfòrza, gener del vegg duca. Quest chì, dotaa de notevoj capacità strategich, l'ha profittaa de la crisi de la Repubblica per fàss nomenà, el 25 marz 1450, noeuv duca de Milan.
Con quell document chì el Francesch Sfòrza a l'è staa reconossuu duca de Milan, menter inveci l'Alfons de Aragona 'me re de Napol. La Repubblica de Venezia l'ha portaa i sò confin a l'Adda e l'è nassuda la Santissima Lega Italega contra i Turch. Dòpo la Pas de Lòd per circa quarant'ann tutta l'Italia l'ha trovaa on sò equilibri, cont el podè diventà el loeugh de nassida del period rinassimental.
Al Francesch I Sfòrza gh'è succeduu el fioeu Galeazz Maria, che, per el sò governo consideraa tirannich, a l'è staa mazzaa de ona congiura. El fioeu Gian Galeazz a l'ha governaa sòtta la reggenza de la mader Bòna de Savòja, finna a quand el zio Ludovich el Negher l'ha minga usurpaa el tròn del Ducaa. De fatt, quest chì a l'è riessii primma a ottegnì la tutela del Gian Galeazz, poeu a confinàll in del Castell de Pavia e infin a fàll velenà (1494).
Per 'sto motiv s'hinn ruinaa i rappòrt fra el Ludovich e 'l Ferdinand d'Aragona, el noeuv re de Napol. El Gian Galeazz de fatt l'aveva sposaa ona nevoda de l'aragones, che donca l'ha ciappaa i part del duca legittim. El Ludovich el Negher a l'ha risponduu cont el sostegnì el re Carl VIII de Francia a rivendicà el tròn partenopee. El Carl VIII a l'è vegnuu giò in Italia in del 1494 e l'ha conquistaa Napol, cont el sconvòlg el debol equilibri traj vari stat italian e cont el dà l'inizzi aj Guerr d'Italia (1494-1599).
In del 1495 el Carl VIII a l'è staa casciaa de la penisola italega de ona Lega formada di stat italian (che aveven che l'equilibri de la region el fuss ruinaa de ona granda presenza francesa in del territòri), el Sacro Roman Imperi, la Spagna e l'Inghilterra. Ma già domà trii ann pussee tard el noeuv re de Francia, Luis XII de Valois-Orléans a l'è tornaa in Italia per rivendicà di diritt sora on territòri italian: Milan.
El Frances el sostegniva de podè vess on erede al tròn del ducaa perchè a l'era dissendent de la Valentina Viscont, tosa del Gian Galeazz e miee del sò av Luis d'Orléans. Donca, cont el nomenàss l'unich ver erede di Viscont, in del 1499 a l'ha invaduu el Milanes e l'ha casciaa via el Ludovich el Negher. L'ex duca l'ha cercaa inutilmente de domandà aiutt a l'imperador (del qual a l'era teoricament on vassall) ma l'è riessii domà a ciappà Milan e pòcch alter terr per on temp assee brev. Battuu e ciappaa a Novara in del 1500, a l'è staa portaa in Francia, indove a l'è mòrt el 27 magg 1508, a Loches. Gh'è de dì che l'è staa a causa de quella invasion francesa chì che 'l Leonard de Vinci a l'è scappaa de Milan dòpo avègh vivuu per dersett ann.
El Luis XII a l'è restaa Duca de Milan finna al 1512, quand che on esercit mercenari svizzer l'ha casciaa quell frances de la Lombardia e l'ha mettuu in sul tròn milanes el Massimilian Sfòrza, fioeu del Ludovich. Donca se pò dì che per i successiv trii ann el Ducaa a l'è staa governaa de facto de la Confederazion Svizzera.
El noeuv re de Francia dòpo el Luis XII a l'è staa el Francesch I de Valois-Angoulême, vun di protagonista de tutta la stòria politega de tutt el primm '500. Compagn del sò predecessor, anca lù l'ha voruu fà varè i pròppi diritt sora el ducaa milanes, donca a l'è 'ndaa in Italia. Chì el gh'ha avuu de combatt contra l'esercitt elvetich, che però l'ha battuu in de la battaglia de Meregnan (13-14 settember 1515). I conseguenz de quella battaglia hinn staa soratutt dò:
I Svizzer, menter che eren dree a tornànn in de la soa patria, hann ciappaa el Canton Tisin, che del quell moment a l'è semper staa ligaa a la Svizzera.
El Francesch I a l'è rivaa a Milan e l'è diventaa el noeuv duca.
El Frances a l'è staa al comand del ducaa finna al 1521, quand che 'l sò grand nemis, l'imperador Carl V l'ha casciaa via e l'ha miss in sul tròn milanes el giovin fradell del Massimilian, el Francesch II Sfòrza.
Dòpo che i Frances hinn staa battuu in d'on moeud definitiv a Pavia el 24 febrar 1525, el Carl V el gh'aveva prategament el domini assoluu de l'Italia. Donca el Francesch I el s'è giontaa a la Lega de Cognac, ona leanza contra l'imperador formada de la Repubblica de Venezia, la Repubblica de Firenz e 'l Statt de la Gesa. Anca s'el Ducaa a l'era ormai circondaa, el Francesch II a l'è riessii a resist. Voeuna di spiegazion de come Milan el s'è poduu salvà a l'è che Venezia l'ha renunziaa aj sò pretes in Lombardia, in cambi de tutta la còsta pugliesa. Ma 'l Duca a l'è mòrt senza eredi, in del 1535, cont el lassà ona noeuva quistion per la succession al tròn milanes.
Sia el re frances che l'imperador voreven el Ducaa: a la fin a l'ha vingiuu el Carl V, che 'l ghe ha mettuu a capp el fioeu Filipp, cont on diplòma imperial firmaa a Bruxelles el 11 ottober 1540.  El domini asburgich del ducaa a l'è staa recognossuu de la Francia domà in del 1559, con la Pas de Cateau-Cambrésis.
El Ducaa de Milan a l'è restaa sòtta la Spagna fina a l'inizzi del XVIII secol. In 'sto period Milan a l'è diventaa, con vescov compagn del San Carl e del Federigh Borromee, vun di principaj center de la Contrareforma in Italia.
El period spagnoeu el gh'ha di interpretazion different. Senza dubbi la gh'è stada ona fòrta decadenza, soratutt econòmica, ma gh'è de dì che la gh'è stada in tutta l'Italia. Inoltra el declin de Milan a l'è diventaa evident domà a partì di ann intorna al 1620, ciovè squas on secol de l'inizzi del governo spagnoeu.
Ma a l'è indubitabil che 'l territòri milanes a l'è diventaa semper pussee ona part piscininna de on gròss imperi in crisi, semper a ris'c de passagg de esercitt forest, come l'è succedduu duranta la Guerra di Trent'Ann, quand che i soldaa imperiaj ghe hinn passaa per andà a juttà i Spagnoeu in de la quistion de la succession al tròn mantovan. Quest episòdi a l'è regordaa anca del Lisander Manzon in I Promessi Sposi, vun di liber che hann pussee diffonduu l'idea del malgoverno iberich.
Cont el Trattaa de Baden, che l'ha mettuu la fin a la Guerra de Succession Spagnoeula, el Ducaa de Milan a l'è staa consegnaa aj Asburgh d'Austria. In del cors del XVIII secol la superfiss del ducaa, anca se l'era staa giontaa cont el Ducaa de Mantova (che però el mantegniva di fòrt autonomii respett a Milan), la s'è redòtta anca mò, perchè tutt l'Oltrepò Paves a l'è staa conquistaa del Regn de Sardegna. El governo di Austriach a l'è staa marcaa de important reform amministrativ che i monarca asburgich - ispiraa di principi de l'Assolutismo Illuminaa - hann portaa in di sò territòri lombard: per esempi a l'è staa mettuu a pòst el Cataster, tòlta la censura ecclesiastega e favorida l'industria de la seda. Quella politega econòmega chì a l'è stada reconossuda 'me voeuna di caus che hann faa diventà la Lombardia vun di motor econòmegh de l'Italia. Inoltra in del ducaa gh'hinn vivuu on quaj protagonista de la coltura illuminista italiana, compagn del Ceser Beccaria, el Lissander Vòlta, el Peder Verri e 'l Giusepp Parini.
Dòpo la vittòria del Napoleon Bonapart in de l'Italia del nòrd in del 1797, el Ducaa a l'è staa consegnaa aj Frances cont el Trattaa de Campoformi. El ducaa a l'ha desmettuu d'esist, e l'è staa taccaa a la noeuva Repubblica Cisalpina, de la qual Milan a l'è diventaa capidal.


Ona super-cèllula a l’è on temporal caratterizzàa de la presenza de on meso-ciclon, o ben ona corrent ascendenta giranta che la po’ vèss larga fin a 32km e che la  pò durà fina anca per quatter or.In di particolar condizion tèrmodinamich la corrent ascendenta de on temporal la diventa giranta, iscì el sistèma el se auto-alimenta grazie al girament. La nivola la ghe roeuda intorna a la corrent ascendenta e la corrent discendenta la ven trada dent de noeuv ind quèla ascendenta. Ona super-cèllula la nass ‘me cèllula ùnega, cèllula multipla o linea de temporaj, e poeu la diventa ‘na super-cèllula. La corrent ascedenta giranta la pò ingenerà 'na tromba d’aria, tuttamanch domà del 30% o men di super-cèllul a ven foeura ona tromba d’aria. De sorapù ona super-cèllula la produs tanta tempèsta, di vent fòrt e on consistent rebùff discendent.
De già che per el svilupp de ona super – cèllula in important ona forta correnta ascendenta e el girament, se poden doperà di indes de valutà sti fattór chì:
Ona super-cèllula la nass in orizzontal cont on girament giamò present (o ben tecnicament per via de on’alta fòrbes del vent); l’alta fòrbes del vent la caosa de la vorticità orizzontala che poeu la ven tirada su in vertical fin a la scima de la nivula per mèzz de ona fòrta corrent ascendenta. Al princippi, ancasì , l’è mej che ghe sia anca ona inversadura tèrmica ai quòt medi (2-4 km) che la faga el mestée del covèrc per el svilupp vertical de la corrent ascendenta, covèrc che poe el salta via quand che la riva de l’aria pussée frèccia in quòta e la corrent ascendenta la va su d’ona manera eplosiva,   fin anca a fa formà la cupola del cumulonemb quand che l’aria la sbora foeura de la sommitàa de la nivola. I precipitazion pussée fòrt se formen proppi in del sit la correnta ascendenta calda e ùmeda, intanta che la va su la ciappa denter l’aria pussée frèccia che riva in quòta per advezion. El fòrt contrast de temperadùra l’indùs fòrt condensa e precipitazion, e indoe se ciappen denter i dò corrent se forma on mur (nivola a mur), e la nivola la pò sbassass a formà ona nivola a pedrioeu e in casi estrèmm anca ona tromba d’aria.
Elemént essenziaj de ‘na super-cèllula hinn:
ona enòrme base che la va innanz, e la pirla (in sens orari in del’emisfero nòrd) de sòlit dotada de nivula a mensola;la nivola a mur e la nivula a coa da la part contraria rispètt a la base che la và innanz (de sòlit a sud-òvest in del’emisfero sud).ona cupola del cumulonemb in su la soa scima. La cupola a l’è el risultàa de ‘na potenta corrent ascendenta che la sbora foeura de là de la troposfera, de già che a la fin del la troposfera (altèzza circa 12000 km) gh’è ona fòrta inversadura tèrmicaSti tri element chì hinn essenziaj, peou pòden anca vèssegh:
di possibil fass de nivol a la base del temporal adrèe al fluss in entrada che l’alimenta el temporal, che vànn vèrs el center del temporal (adrèe al fluss in entrada);
ona possibil linea de fianch, ch’a l’è ona linea de cumul medi e congèst che la se forma adrée al fluss in entrada arent a la correnta ascedenta principal, a l’è important per la formazion de la linea la discesa de la corrent discendenta, soratutt de ona soa part che la va de drée (ciamada RFD) rispétt a la corrent ascendenta, e la ruza l’aria che la va su a fa su di nìvol e temporaj pussé piccoj che poeu tenden a vegnì tirà dent de noeuv ind la corrent ascendenta principal. ona incudin sòtt-vent. L’incudin la se forma quand che l’aria de la corrent ascendenta la pò nò andà su pussée perché l’è rivada a la fin de la tropofera indoe la comenza l’inversadura tèrmica de la stratosfera. L’inversadura tèrmica la blòcca ògni salida e iscì l’aria la ghe se spantega addòss a fa su on’incudin.  di fass de fòrt precipitazion.i nivul mammatus che hinn di nivol fàa su de acqueri che riessen minga a vegnì giò perchè incontren de l’aria pussée sècca che je fà svaporà o anca perché l’acqua intanta che la ven giò la se scalda per via de perché la  pression che la va su come che la quòta la diminuiss e donca svapóren.
ona zona senza precipitazion (a sud in del’emisfero nòrd) sòta la corrent ascendenta.
I super-cèllul, de sòlit hinn isolàa di alter temporaj, ancabèn ‘na quaj vòlta poden vèss inclùs ind ‘na linea de temporaj. I super-cèllul, a differenza di alter tipi de temporaj a se moeuven minga second el fluss medi di vent ma gh’hànn ‘na direzion de sòlit pussée girada a drizza o men despèss a sinistra (second indoe la gira la fòrbes del vent).
La super-cèllula a l’è on ciclon de media scala caratterizzàa de ona corrent ascendenta giranta al center e in sul fianch dedrèe e dò zòn per i corrent discendent, vuna in del sò fianch innanz (FFD- da la lengua inglesa forward flank downdraft) e l’altra ind la sò fianch de drèe (RFD- da la lengua inglesa rear flank downdraft).
La corrent discendenta in sul fianch innanz (FFD) a l’è generalment l’area di precipitazion pussée fòrt e spantegàda; in sul bòrd che ’l va innanz de sta corrent discendent chì,  a se forma ona nivola a mensola indoe che l’aria reffreggiata da la pioeva la se spantega intorna e l’incontra l’aria de foeura pussé calda e ùmeda. La supercèllula, ancabèn la sìa pussée piccola de on ciclon extra-tropical, o ben de media scala  (o meso-scala) la gh’ha on pseudo-front cald e on pseudo-front frècc compagn de quèj di ciclon extra-tropicaj. El front cald el se forma in su la linea de confin tra el fluss in entrada e l’FFD, inveci el front frècc el se forma in su la linea de confin tra el fluss in enetrada e l’RFD. Ancasì se forma on front di rebùff che l’è la linea indoe el va innanz l’FFD. La corrent in sul fianch dedrée la se forma quand che i vent principaj ai quòt medi ghe vann addòss a la corrent ascendeta principal e tachen a giragh intorna in tucc i direzion, el fluss che ‘l va in sul dedrèe el divent l’RFD che l’è ona corrent d’aria che la pò fa di dagn spantegàa per via del èvent fòrt e la se ved al radar ‘me on eco a rampin.
E com’è che ’l succed ind on ciclon extra-tropical quand ch’el front frècc el raggòng quèll cald a se ingenera on front occlus, se parla donca de meso-cliclon occlus.
A l’è proppi el moment dell’occlusion a ris’c de tromb d’aria perché lilinscì la vorticità de la corrent ascendenta la ven sarada denter ind ona zòna ristrètta.
El collàss de ona super-cèllula el po’ succed per càosa de:
occlusion, perché dòpo l’occlusion la corrent discedenta l’è pussée fòrta de quella ascendenta;
Al radar la super-cèllula l’è redonda a fass concentrich con valor de precipitazion altissim in del center, e ‘na coa de pioeuv débol indoe a gh’è l’incudin sòtt-vent.
Alter caratteristich, che pòden vèssegh, de che se capìss che l’è ‘na super-cèllula hinn:
on incav a V: adrèe a la direzion che’l temporal el ven innanz; la se forma perché l’acqua e el giazz di precipitazion hinn spostàa di fòrt vent in quòta;on incav caosàa del fluss de aria che l’alimenta el temporal e/o on èco a rampìn El primm el se forma per via de ona part a bassa riflettivitàa in corrispondenza del fluss in entrada, perché lilinscì la corrent ascendenta a l’è inscì fòrta de fa vegnì nò giò la pioeuva.Inscambi l’eco a rampìn el l’è inscì perchè gh’è di acqueri girant intorna al meso-ciclon.
Gh’è trii tipi de super-cèllul: classich, a bassa precipitazion (LP - da la lengua inglesa low precipitation) pussée comun in di clima sècch e a fòrt precipitazion (HP - da la lengua inglesa high-precipitation pussé comun in di clima ùmed).
Ona super-cèllula a dèbol precipitazion l’è compagna de quèlla classica ma se ingenera con aria minga tròpp ùmeda e pòden portà domà scarsi precipitazion (anca se tuttamanch la tempèsta la pò vèss puttòst gròssa) o anca nagòtt. La se sviluppa in condizion de Energia potenzial convettiva disponibil bassa e fòrbes del vent alta.  Al Radar per quèl tipo de super-cèllula chì se formarà mai on eco a rampin.
In quèl caso chì, inveci, ancabén la struttura la sia l’istèssa de la super-cèllula classica, i vent hinn puttòst debol ai quòt pussée in alt, e hinn nò assèe fòrt de fa inclinà la corrent ascendenta. In chèla manera chì a se ingenererànn precipitazion pussèe fòrt (che ghe vann denter anca in de la correnta ascendenta principal che, de conseguenza la se indeboliss) ma la tempèsta de sòlit pussée piccola. Al radar , al contrari de la super-cèllula a debol precipitazion poden vedèss l’incav a V e l’eco a rampin.
I mini super-cèllul hinn minga facil de vèss prevedùd cont i sòlit parametri tèrmodinamich (LFC, LCL…), se formen con valor del CAPE bass ( 500-100 J/kg), indes de sollevament infra 0 e  -4°C, alta forbes del vent in di bass strat.


In meteorologia i ciclón extra-tropicaj ( anca ciamàa ciclón mòbil) hinn on tipo de ciclon, o ben de sistèma de bassa pression a scala sinòttica, ch’i succeden ai latitudin de mèzz temperàa de la Tèrra (foeura di tròpich). Dent in di ciclon extra-tropicaj, in del cors de la sò dinamica, gh’è i front meteorològich. I cicloni extra-tropicaj, despèss ciamàa domà depression atmosferegh, hinn di fenòmen quotidiàn, che insèma ai anticiclon, caratterizzen el temp meteorològich de la pupart de la Tèrra cont el prodù i fenòmen meteorològich che se porten adrée infra i quàj gh’hinn i nivol,  i precipitazion, i acqueri, i temporal e ‘l vent.
I ciclon extra-tropicaj se formen in tucc i region extra-tropicaj de la Tèrra (de sòlit tra il 30º e 60º gradi de latitudin da l'equator), sia per mèzz de la ciclogenesi  sia per via de la transizione extratropical. On studi sui ciclon extra-tropicaj in del Sud del mond el fa vedè che infra el 30° e ‘l 70° parallelo, succeden in media 37 ciclon in on perìod de 6 or. On studi indipendent in del emisfero settentrional el suggeriss che circa 234 ciclon extra-tropicaj se foeurmen ògni inverna.
Ind l’atmosfera de la Tèrra, in del pont pussèe alt de la troposfera a gh’è di fòrt corrent ciamà corrent a gètt. Quèj corrent chì se sviluppen perché gh’hinn di fòrt differenz de temperadura intorna de i 30° di latitudin e di 60°. Gh’è donca l'inconter tra mass d’aria con fòrt differenz de temperadura e con di superfici de contàtt ciamà front, in particolar el front ai 60° de latitudin l’è ciamà front polar e ai 30° l’è ciamà front sub-tropical. De già che i dò mass d’aria hinn vuna pussèe frèccia dell’altra, ind la massa d’aria pussée frèccia la pression la diminuiss con la quòta pussée a la svèlta rispètt a quèll che ‘l succéd ind la massa d’aruia pussée calda, de già che l’aria frèccia a l’è pussèe pesanta. S’ingénera iscì ona differenza  orizzontal de pression atmosferega.
La differenza de pression l’ingenera di fòrt corrent ciamà corrent a gètt ch’hinn pussèe fòrt indoe gh’è ‘na maggiora differenza de pression o ben pussè in alt possibil ind la troposfera arent a la tropopausa (circa 9000 m de quòta). La corrent a gètt la gh’ha nò l’istèssa intensitàa in tucc i pont del front polar, inscì che indoe che la velocità la dimnuiss el sò fluss el se slarga fin a creà ‘na divergenza che la se sciscia adrée l’aria di strat de bass de l’atmosfera; l’aria che la va su la crea on center de bassa pression con convergenza de l’aria al soeul. El center de bassa pressione el sarà poeu el nucli del ciclon.
Intanta che ‘l ciclon el se raffòrza, el front frècc el se moeuv vèrs l’equator e ‘l ghe pirla intorna al center de bassa pression. In del stèss temp el front cald el va innanz men in prèssa, de già che l’aria pussée frèccia che ‘l gh’ha denanz l’è pussée densa e la se moeuv pussée difficilment. Quand che i ciclon diventen occlus quand che ‘l front frècc el raggiòng quèll cald e donca la se forma ‘na lengua de aria calda e ‘l ciclon el comenza a mangiàss foeura.
1 millibar (0,029 inHg) ògni ora. . Se la differenza orizzontal de pression in del livèll superior arent a la tropopausa la sarà pussée fòrta, pussèe el ciclon el podarà diventà potent.
I ciclone ciclon extra-tropicaj poden anca vèss di ciclon tropicaj che se trasformen in ciclon extra-tropicaj, a la fin de la soa vita, de sòlit intra el 30º e ‘l 40º grado de latitudin.
Per comenzà el process de transizion, el ciclon el ven ciapàa denter in di latitudin pussèe alt per mèzz di arej de bass pression che se slonghen a ciapal compagn di insaccadur. In quèll procèss chì, on ciclon in transizion extra-tropical (anca ciamada post-tropical), l’andarà a mèttess insèma a front arent o depression associàa a on sistèma baroclin (indoe cioè la temperadura la varia nò regolarement con la quòta, o ben on sistèma con instabilità atmosferega). Quand a succed la transizion extra-tropical la fòrza del ciclon la diminuìss inscambi la soa larghèzza l’aumenta. Tuttamanch, anca quand che la transizionj l’è finida, la perturbazion la pò renforzàss de noeuv in reson di condizion de l’anbient che ‘l gh’ha intorna.  El ciclon el podarà anca cambià forma, cont el vegnì men de la sò simitria.In del cors de la transizion extra-tropical, el ciclon el coménza a spostàss indrèe vèrs di mass d’aria pussée frèggia, e la sorgent de energia primaria del ciclon la se traforma del la liberazion del calor sconduu de condensa a i procèss de l’atmosfera baroclina. El sistèma de bassa pression el perd a la fine il suò nucli cald e ‘l diventa on sistema a nucli frècc.
Rarament, on ciclon extra-tropical el pò diventà on ciclon tropical se el sistèma el raggiòng ‘na zòna de mar cont di acqui pussée cald e on ambient con fòrbes del vent pussée bassa.  An example of this happening is in the 1991 Perfect Storm.
In quèl caso chì la transizion a l’è al contrari de on vòrtes a coeur frècc a vun a coeur cald.
A gh’hinn du modèll per el svilùpp de on ciclon extra-tropical e ‘l sò ciclo de vita. De solit a se dopéren el modèll norvegés e el modèll Shapiro-Keyser.
Di dò teorij su la struttura di ciclon extra-tropicaj e del sò ciclo de vita, il pussèe vègg a l’è el modèll norvegés, sviluppàa in del cors de  la primma guèrra mondial. In quèsta teoria chì (teoria del front polar), i ciclon se sviluppen e se muoven adrèe a on long confin frontal, e poeu se occluden e raggiòngen on ambient pussée frècc.
L’è stàa sviluppàa tutt second di osservazion meteorològich, comprès i descrizion di nivol vedùu adrèe al sistèma.
‘Na segonda teoria per el svilùpp di ciclon extra-tropicaj a l’è el modèllo de Shapiro-Keyser, sviluppàa ind el 1990.
I differènz principaj cont el modèllo norvegés hinn la rottura del front frècc, el tipo de occlulsion e i front cald]], de già che hin quèll modèll chì, inveci che formass on front occlus el fron frècce l se destacca de quèlla calde el ven tràa dent in del center de bassa pression indoe el se rotola su pirlando (seclusion calda).
Ona seclusion calda (de la lengua inglesa warm seclusion, da la lengua latina secludo= sarà foeura/ spartì / divìd) a l’è la fase madura del ciclo de vita de on ciclon extra-tropical. On isolemant cald voer dì che el front frècc el se stacca del front cald e ‘l ven ciamà denter el center de bassa pression, inscì de fa formà on iscì ciamà coeur cald. . Ona seclusion calda la par ‘me on’oeugg compagn che in di uragan indoe la pression la se sbassa  fin a valor anca de 950 hPa e i vent vegnen pussée fòrt. Gli isolamenti caldi più intensi spesso raggiungono pressioni di 950 millibar. Ona seclusion calda la succed a latitudin visin ai pòli e ai tropich.
De già che el fluss del calor sconduu a l’è important per el sò svilupp e ‘l sò renforzàss, tanti seclusion cald poden succed sora i oceani, e riven in su la còsta con vent molto fòrt e pioeuv torrenziaj.
I ciclon extratropicaj pòden portà on clima teved cont ona quaj pioeva e vent de 15 a 30 km/h, oppur vèss frègg e pericolos con vent pussée fòrt de 119 km/h e pioeuv torrenzial. . La fassa de precipitazion che la compàgna on front cald a l’è despèss estésa, e ind la so zòna nòrd-òvest (ind l’emisfero nòrd) la se pò formàa ‘na virgola, che el sò center a l’è ona zòna con fòrt precipitazion, temporaj e anca burraschi de nev. I ciclon extra-tropicaj tenden a moeuvess adrèe a on tragìtt che ‘l pò vèss prevedùu.
Una linea de temporaj, o ben ona fassa ben piazzada de temporaj, la se pò formàa denzanz di front frècc per via de la presenza de umidità atmosferega e de fòrt divergenza, portandòss adrée tempesta e vent fòrt. .
On quaj ciclon extra-tropical el pò sviluppass ind ona manéra improvìsa, compagn che l’è succèss in Gran Bretagna con la "grand boriana del 1987" che la soa pression l’è rivada fin a 953 millibar, e i so vent a 220 km/h, con 19 mòrt e 15 milion de alber tràa giò, dagn estes ai edifizzi e on cost econòmich de circa ai 2,3 miliàrd de dollar.
I ciclon extra tropicaj hinn generalent mòss di vent occidentaj sia travèrs l’emisfero nòrd che ind lemisfero sud de la Tèrra. El fluss di vent de la circolazion general de l’atmosfera che ’l trasporta i perturbazion da l’òvest a l’èst (ind l’emisfero nòrd e al contrari in quèll sud) a l’è ciamàa fluss zonal..
Oltra che in direzion òvest–èst el fluss el pò anca moeùvess in direzion nòrd-sud (fluss meridionàl) ma men in prèssa rispètt che adrèe a l’altra direzion.  El spostament adrée a la direzion nòrd-sud l’è de sòlit caosàa de l’interazion del ciclon con alter àrej de bassa pression compagn di promontòri e i insaccadùr oppur i anticiclon de già che on anticiclon stazionari (anticiclon de blòcch) a l’è bon per esempi de bloccà el tragitt de on ciclon extra-tropical, fàll vegnì pussée debol o anca fàgh cambia direzion.
Per de pù quand che du ciclon extra-tropicaj se incontren, lor du poden combinàss ind on ciclon binari indoe i du vòrtes pirlen vun intorna a l’alter ("effètt Fujiwhara"). I du ciclon poden anca mettes insèma ind on ùnegh ciclon extra-tropiacal oppur quand che se incontren vun o tutt e du poden cambià direzion. El risultàa precis de l’iterazion tra lor du el dipend de la sò distanza vun da l’alter, la sò misura, la sò fòrza e i condizion de l’atmofera intorna de lor.


La vocazion ambiental d’ona pianta a l’è la soa capacità de de cress e prodù ind l’ambient 'doe l’è misa. L’ambient l’è vun di trii element decisiv per el succèss de l’attivitàa agricola. Defàtt per la crescita, la produzion e la qualitàa de ‘na pianta cunten el genotipo (a bon cunt el tipo de pianta),la tècnica de coltivazion (che la ciapa denter la forma de alevament,l'irigazion, l'ingrassadura, la potadura…) e l’ambient de coltivazion. De già che i element hinn trii, la valutazion de la vocazion ambiental de ‘na pianta la pò vèss molto complèssa, considerand anca che l’ingrassadura e l'irigazion i gh'hànn slargàa l’area de distribuzion ai speci vegetàj. Area de distribuzion a l'è per dì l’insèma di àrej geografegh indoe 'na cèrta specie arborea la pò vèss cultivada con succèss. De sorapù i cambiament del clima hinn adrée a cambià i aréj de distribuzion.
Quant a l’ambient a gh’è du component de vèss consideràa: el clima e ‘l soeul.
El clima a l’è l’insèma di condizion atmosferegh medi che succéden ind ona zòna adrée a di perìod de temp (de almanch 30 ann). A hinn tanti i element del clima:
umiditàA gh’è poeu de fagh attenzion ai inversion tèrmich perché, quand che se formen se formen el soeul el se infrèggia per irradiazion (de nòtt e con ciel serén) e se la temperadura la va sòta i 0 °C i gèmm prèss al terrén risc’en pussée de quèj de sora. Anca l’eposizion a la radiazion solà la cunta, defàtt i superfici espòst a sud riceven pussée de calor in del cors del dì e ne pèrden pussée de nòtt in di strat arent al soeul.
La temperadura l’influenza el metabolismo cellulàr, la funzionalitàa e la fenologia.
Donca la temperadura l’influenza la crescita e ògni specie la taca a cress sora on cèrt valor mìnim de temperadura (cardinal minim) fin a rivà al sò màssim in corrispondenza de la temperadura òttima (cardinàl òttim), la crescita, poeu, de lì al cardinàl massim la và giò fin a zero. Sora la temperadura cardinàl màssima i piant cressen nò, defàtt la pianta la fa su i sò tessuu cont el sfruttà l’energia luminosa travèrs la fotosintesi e l'en dopera ‘na part de l'energia per la respirazion. La part che la vanza de la fotosintesi, quèlla che la ven minga doprada per la respirazion la servìss de fà cress la pianta medèmma. Tuttamanch el strèss tèrmich l’inibìss la fotosintesi e in corrispondenza del cardinàl massim la fotosintesi e la respirazion hinn eguàl e la crescita la gh’è minga. La temperadura cardinàl massima, la pò ancasì sbassàss in condizion de strèss idrich.
Valor tipich  di temperadur cardinàj hinn:
La temperadura la regola ancasì el scambiass di periodi de ripòs e de ripresa vegetativa di speci che pèrden i foeùj d'autun perchè i piant se dispònnen per la crodada di foeùj, ‘me rispòsta ai sbassàd de temperadura de l’autun.
I piant che pèrden i foeuj d'autun comenzen on perìod de indormenza, e ne vànn foeura quand che i temperdur vànn su ma domà dòpo de vèss stàgh espòst assée a di temperadùr relativament bass, variàbel segond la specie e la varietàa. I piant gh’hànn cioè on fabisògn de frècc.
La sortida de l’inodormenza, poeu la succéd però domà se el ven soddisfàtt anca el fabisògn de cald, o ben se n’hànn ricevùu assée de cald dopo l’invèrna pòden germejà.
La pianta la fa su i tessùu cont el sfruttà l’energia per mèzz de la fotosintesi clorofilliana. De già che on a part de l’energia la servìss per la respirazion, tutta l’energia ciapada de la fotosintesi che la servìss nò per la respirazion, la ven doprada per la crescita. I piant, donca cressen se la fotosintesi l’è pussée granda de la respirazion, e compù la radiazión surbida l’è maggiora compù la crescita l’è svèlta. La quantità de energia che la raggiòng l’atmosfera terrèstra, ciamada costanta solar a l’è de circa 1360W/m2, ma quand che la toca giò el soeul la ven filtrada in manera divèrsa segond la longhèzza d’onda de la radiazion e segond el spessór de atmosfera intraversàa (a l’è de circa 800 W/m2 al livèll del mar, 1000 W/m2 a 2000 m de altèzza). La radiazion che i piant pòden surbì la dipend del spèttro de assorbiment di pimént di sò foeùj, soratutt la clòrofilla; a se definìss donca 'na radiazion attiva per la fotosintesi  (PDF, de la lengua inglesa “Photon Flux Density” oppùr PAR “Phosintetically Active Radiation”) che l’è dada del prodòtt del spèttro solà per quèll de assorbiment de la clorofilla.  Impunemanch la radiazion sia on’energia la soa unitaa de misura l’è μmol/m2 s, perché l’è la quantità di fotón per meter quadràa al segond. L’energia de on fotón in deperlù a l’è E=h•ν indoe h=6,262•10^-34 J/s a l’è la costanta del Plank e ν l ‘è la freguenza de la radiazion ν=c/λ con c=3•10^8 m/s velocità de la lus e λ longhèzza d’onda.
La fotosintesi l’è pussée tanta se la radiazion attiva per la fotosintesi l’è pussée ma el cressiment de la fotosintesi l’è semper men fina a la soeuja de saturazion luminosa oltra la qual la fotosintesi l’aumenta pù. Per di valor bass de la radiazion, inveci, la fotosintesi l’aumenta in manera proporzionàl con la radiazion e’ l coefficient de proporzionalità β l’è ciamàa “efficienza quantica apparenta” o resa quantica. La minima quantità de lus che la pianta la gh’hà besògn a l’è le quèlla  a la quàl la fotosintesi l’è assée per la respirazion ma la rèsta nò de l’energia che la vanza per fala cress. Quèlla quantità chi l’è ciamada pont de compensazion luminosa e l’è indicàda con la lèttera grècca Г. Sòta el pont de compensazion luminosa la pianta la cress minga.  I piant de lus gh’hànn on pont de compensazion pussée alt (10-20 μmol/m2 s)  perché respiren pussée ma anca on pont de saturazion maggiór risètt ai piant de ombria (1-5),  de conseguenza voeuren pussée lus per riessì a cress. De sorapù el pont de compensazion el cambia de foeuja in foeuja, defàtt i foeùj che cressen in ombrìa, che gh’hànn pussée de clòrofilla, gh’hànn on pont de compensazion pussée bass e ‘na maggior efficienza quantica ai livèj bass de PFD. In realtà el pont de saturazion el ven facilment  raggiùnt per la foeuja in deperlee ma minga per tutta la ciòma de l’alber, perchè l'alber difficlment el ven inluminà in manera complètta.
Impunemanch i precipitazion contribuìssen in del soddisfà la domanda de acqua di piant, hinn reponsàbil del fenòmen de l'erosión. El problema pussée importànt per i piant a l’è però che l’eccèss de acqua el pròvoca la saturazion del soeul e ‘l ristàgn de l’acqua bon de ingenerà di problema in di fas de l’antesi e de la maduranza. I pioeuv hinn ancasì on problema per l’antesi perché trànn giò al soeul la polverinna e impidìssen el lavorà di usèj. In del cors de la maturazion, inveci aumenten la sgonfièzza di frut fin a s’ceppàj.
La conoscenza del soeul a l’è on element fondamentàl per la valutazion de la possibilità di piant de cress e di tèrr de vèss usà per l’agricoltura.
Quant el soeul el se pò adattàa a ‘na cultura el dipend de:
el ris’c de erosion;
el ristagn idrich;
la disponibilità de acqua;
la disponibilità de nutrìent;
la presenza de element tòssich.In particolar a l’è important conóss i proprietà chimico-fisich del soeul:
la tessidura (l’è la composizion del soeul segond i grandèzz di so partìcol), de la tessitura la dipend anca il pH, l’arezion e donca ‘l potenzial redox. la reazion (pH), ch'a l’è conligada con la con la vocazion ambiental di piant perchè l’influenza la solubilità di element che nutrissen, l’attività di microorgranismi che scompònnen la materia organica e effèttuen i trasformazión chimegh, ma soratùtt perché el pH el regola la disponibilità di element nutritìv. L’intervàll de pH 6-7,5 a l’è favorevol per la crescita de la pupàrt di piant anca se gh’è di piant che preferissen di pH pussée alt o pussée bass. :I soeul con pH>8,5 hinn minga giust de vèss coltivàa. la capacitàa de scambi catiònich, ch'a l’è la capacità del terrén de adsorbì i nutrìent e mèttej a disposizion di piant,  a l'è correalda col pH e con la tessidura. Carbonàa totàj e attiv. I carbonàa totaj  (o calcar totàl) hinn fàa su de l’insèma di carbonàa (CO32-) e bicarbonàa (HCO3-) de calcio e de magnesio. La presenza de carbonàa e bicarbonàa la svolza el pH inscì de sbassà el surbiment d’on quaj nutrient, soratùtt el fer.I carbonàa attìv (o calcar attìv), inveci hinn la quantità de CO32- e HCO- ind la fase liquida del terrén. La soportazión del calcar attìv la varia de ‘na specie a l’altra. la salinità, ch’a l’è necessaria per fornì i nutrìent, ma se l’è tròppa la detèrmina l’aument de la pression osmòtica donca el strèss idrich. In alter paròll quand che la salinità la va su la pianta la riess pu a tirà su l’acqua del soeul e l’è compàgn che se ‘l ghe fudèss el brusècc. La salinità l’è esprèssa in mg/L (millligram al liter) ma l’è correlada con la conduttività elèttrica che l’è facil de vèss misurada in dS/m (decisiemens al meter).La soportazión di cultùr a la salinità a l’è divèrsa de ’na specie a l’altra. el potenzial redox, ch’a l’è conligà con la disponibilità de ossigen, cioè quant l’aria la va in gir in del soeul. El ven espèress in Volt e insegnàa con Eh. I piant gh’hànn besògn de on valor minim de potenzial che ‘l cambia de ‘na pianta a l’altra; la pupart di piant la voeru on potenzial de almanch  300mV. On potenziàl redox bass e di pioeuv tròpp vigorós detèrminen di condizion de asfissìa perchè l’ossigen el va pu in gir in del soeul, per quèst l’è important el drenàgg.


La sicurezza informatega a l'è la disciplina che la se occupa de protegg i sistema informategh in termen de disponibilità, confidenzialità, autenticità e integrità di dacc.
La gh'ha dent di element de informatega, de organizzazion, de gestion umana e de legg.
La sicurezza informatega la gh'ha, cont i sò tecnegh, de garantì in d'on sistema, per i sò dacc:
Integrità, ossia la garanzia che 'l sistema e quell che 'l gh'è dent el sia no modifegaa o eliminaa sènza autorizzazion e che 'l sia semper consistentA 'sti trii capisald a hinn giontaa despess àlter du, ligaa a la crittografia:
In di agn '70 nassen i primm connession in tra i computer, 'me ARPANET, ma la sicurezza a l'éra no 'na question inscì importanta, degià che i computer che se connetteven eren riservaa ai università e ai grand aziend e i computer piscinitt, 'me la Programma 101 e l'HP 9100A, se podeven mìnga connett.
In di agn '70 el nass però el primm coeur de la comunità hacker, cont i tecnegh telefonich del phreaking.
In di agn '80, cont la diffusion di personal computer cont el DOS nassen i primm virus informategh boni de spantegàss via dischett: El primm, per Apple II, a l'era Elk Cloner del 1983, per DOS el primm a l'è staa Brain, del 1986. In del midemm ann i Stat Unii aproeuven el Computer Fraud and Abuse Act e on cracker, Kevin Poulsen, a l'è in la lista di pussee ricercaa in del Paes.
In del 1988 el nass el primm worm, el Morris Worm: Nassuu per descovrì la grandezza de Internet, el causa di dagn per error: El sò creator a l'è condanaa a la libertà vigilada e l'è faa su el primm Computer emergency response team per 'sti emergenz.
I agn '90 a hinn consideraa i agn de nassita de la moderna sicurezza, cont l'aumentà de l'interconnession dovuda al nass del web. Nassen dònca i primm worm e virus a diffusion via email, 'me Melissa.
Nassen anca i primm tool appòsta per i Denial of Service 'me Trinoo e i primm attacch de phishing ai dagn di utent AOL.
In del 1995 a l'è menaa via el Kevin Mitnick, pader de l'ingegneria sociala e inventor de l'IP spoorfing, per i sò hackeragg: L'è mittuu in preson finna al 2000 e 'l gh'ha 'vuu la proibizion de doperà Internet finna al 2003.
In di primm agn 2000 a gh'è staa on mugg de menasc ch'han segnaa la storia de l'informatega 'me Happy99, ILOVEYOU e i primm adware e spyware. Cont el nass di successor de Napster, che permetteven anca el scambi de file eseguibij, el nass el problema di malware in del file sharing.
Nassen anca di malware dedicaa appòsta ai server 'me Code Red, SQL Slammer e Nimda e di menasc assee gramm per i client 'me Blaster e Sasser.
A la fin del decenni a hinn massuu i primm rogueware, di fals antivirus, e Conficker, on worm che l'ha formaa ona botnet assee granda.
El 2010 l'ha vist el primm us del malware in di azion de guerra cont Stuxnet, pensaa di Stat Unii e de Israel contra l'Iran e Koobface, rivolt ai appena deventaa famos social network.
In del 2013 a l'è descovert el primm ransomware famos: CryptoLocker e anca el malware Linux.Darlloz, che 'l tacca i dispositiv cont Linux taccaa a Internet.
In del 2014 a l'è descovert Heartbleed, on bug assee gramm in di sistema doperaa per i comunicazion segur del web, che l'ha res'ciaa de mett in perigol la privatezza de la pupart di utent di Internet. In del midemm period anca POODLE, fondaa in su la possibilità de sbassà la forza di ciav doperaa, el colpiss i connession segur e Shellshock el mett a ris'c i computer che doperen la shell Bash.
In del 2015 la se conferma la linia di ransomware e di attacch a l'Internet di Robb in del cybercrimen. In del midemm ann a gh'è on massiv attacch al sitt de tradiment Ashley Madison, che 'l mett in gir ona motta de informazion privaa.
In del 2016 el malware Mirai, fondaa in su 'na botnet di dispositiv IoT, el tacca el sitt de Brian Krebs e poeu DynDNS e OVH, cont ona potenza de 1 TB/s, cont on gran rallentament de Internet. Semper in del midemm ann la società italiana Hacking Team a l'è hackerada e i sò strument de spionagg deventen publegh.
In del 2017 WannaCry, de che la diffusion l'era garantida de 'na vulnerabilità descoverta de la NSA, el causa ona noeuva crisi di ransomware e l'è seguii pocch dopo de Petya.
In tra el 2017 e 'l 2018 el se spantega anca el fenomen di malware che doperen el computer infettaa per minà crittomoneda.
El 2018 a l'è però segnaa di vulnerabilità di processor in la predizion di diramazion, ciamaa Meltdown e Spectre, la che esistenza la permett a di programma de legg di zon de memoria che hinn no autorizzaa a legg.
I principai formi de sicurezza a hinn:
I attacch Denial of Service servissen a impedì ai utent legittim de doperà on servizzi cont l'attacch de on numer enorm de richiest illegittim.
A l'è anca possibil che 'l sia faa cont ona botnet in manera distribuida.
Cont i malware a l'è possibil attaccà on computer de l'interno. Gh'è i virus, che bisognen de on file de infettà, i worm, che ne fann a men, i spyware, pensaa per spià on computer e i keylogger, che registren i digitazion de l'utent.
I ransomware a hinn di particolar attacch che doperen di cavaj de Troia, tipicament di fattur o di document de lavorà fàls, per entrà in d'on computer e crittografànn i dacc e domandà on riscatt, de pagà in crittomoneda. A gh'è staa sia di attacch a strascich sia di attacch miraa a di grand organizzazion, de che se conosceva giamò i possibilità de pagà.
Ona backdoor a l'è 'n metod per superà la sicurezza de 'n sistema o de 'n algoritm. La pò vèss mittuda sia intenzionalment de vergun, per esempi de on amministrator de sistema per controllà l'us di computer aziendai o de 'n governo in di sistema crittografich, sia in conseguenza de 'n programma malevol che 'l derva on sò access.
L'eavesdropping a l'è la pratega de intercettà di comunicazion per lengij, decifraj e eventualment modifegaj.
El phishing a l'è 'na forma elementara de ingegneria sociala che la proeuva a robà di informazion sensibij, 'me di password o di numer bancari, cont di messagg fals e foeurviant che simulen i messagg autentich.
L'hijacking a l'è l'insemma di tecnegh che devien on contegnuu legittim de l'utent vers de on contegnuu illegittim, 'me on fals sitt.
El clickjacking a l'è el metod de falsificazion de l'interfaccia utent per dirottà el sò click in apparenza legittim a on sistema illegittim.
I attacch al codes a hinn quej attacch dovuu a 'n error de la scrittura del codes che permetten a 'n utent ostil de iniettà del sò codes, tipicament grazia a di error in la gestion di stringh, per fà di operazion gramm, cont i privilegg de l'applicazion o de robà di informazion del sistema.
La privilege escalation a l'è el sistema che 'l permètt de ciappà pussee privilegg rispett a quej legittim che s'i gh'ha in d'on sistema cont di exploit in del codes privilegiaa che 'l permètt a 'n utent men privilegiaa de doperà i sò privilegg.
El social engineering a l'è la tecnega de infiltràss in d'on sistema informativ o de ciappànn di dacc cont el doperà l'element uman del sistema 'me pont debol.
I software antimalware, 'me i antivirus e i antispyware, se occupen de controllà i file ricevuu del sistema per vedè se dent gh'è di part de codes dannos.
La pupart di antimalware la se fonda in sul principi di firm, ossia di tocchelitt de codes che identifichen assee ben el malware, anca se gh'è di software che doperen di principi euristich per bloccà i software cont di comportament dannos.
I antiransomware a hinn di software pensaa per identificà i maner de comportàss di ransomware e impedìgh de fà dagn. A segonda de la complessità el pò identificà domà di ransomware che 'l cognoss giamò o anca identificà i azion e bloccà i ransomware presunt.
La protezion de la red la gh'ha sia 'na part fisega, per impedì che di apparaa mìnga autorizzaa sien connettuu, sia 'na part logica, per impedì che di utent mìnga autorizzaa pòden entràgh e doperànn i resors, per esempi cont i firewall e i DMZ, per quej part di red privaa che deven vèss mittuu in publegh.
El desvilupp segur del software a l'è quell desvilupp miraa a ottegnì di software con men vulnerabilità e pussee provaa in ricerca di bug e possibilità de attacch.
A l'è tipicament dividuu in tra 'na part de desvilupp, indova che i programmator deven seguì di lign guida per la sicurezza, e vuna de penetration test, indova che on professionista apposta el proeuva a sbusà l'applicazion.
La crittografia la permett de protegg vergòtt in manera che 'l sia possibil dervìll domà cont di ciav appòsta. La crittografia asimmetrega la permett anca de scambiàss ciav e messagg sènza scambiàss prima di ciav, util in di situazion indova a gh'è nissun canal de scambi segur.
La defesa fisega la revarda tucc quej misur per impedì che i computer con dent i informazion sien danegiaa sia di event de forza maggior, 'me on taramott, 'n inondazion o 'n croll che volontari, 'me on tentativ de robalizzi o de danneggiament.
A l'è fàda cont di mesur de progettazion segura di spazzi, de controll di identità de la gent che la entra e, in di cas estrem, cont la sorvelianza armada di computer.
El backup a l'è 'na cobbia de sicurezza de on dacc in su 'n dispositiv different. Tipicament in l'ambient aziendal a l'è doperaa el bindell magnetich, assee resistent ai problema. A l'è consiliaa mett i dispositiv de backup lontan del loeugh indova hinn i dacc per evità che on disaster el destruga sia el dispositiv original sia la cobbia. A gh'è, incoeu, anca la possibilità de doperà el cloud per i backup.
In l'ambit de la sicurezza informatega di aziend a l'è important creà awareness ("consapevolezza") in sul tema de sicurezza, per impedì i attacch de ingegneria sociala e fà savè ai utent di ris'c de sicurezza e de l'importanza de valutà i sò azion.
La sicurezza informatega l'ha semper avuu on interess in di legg. Combatt el cybercrimen a l'è semper staa diffizil perchè tipicament pertocchen pussee giurisdizion, despess di Stat mìnga occidentai senza 'na ciara legg in materia.
El Consili d'Europa e l'Union Europea han parpognuu di att 'me la Convenzion in sul Cybercrimen e 'l GDPR per miôrà l'azion internazionala contra i cybercriminai e la tutela di dacc.
Al didincoeu, però, el cybercrimen a l'è no in la giurisdizion universala.
On poo de Stat han faa su di entità che se occupen de gestì i situazion de emergenza informatega, in su la falsariga del CERT american.
La guerra informatega a l'è quèlla forma de attacch informategh che la revarda i impiant strategich de on Stat 'me i impiant militar e i central elettrigh. I governi pussee important han di offizi e di regoll deputaa a la protezion de 'sti infrastruttur.
A l'è ineveci assee contestaa la regolamentazion del governo in del ciberspazzi, retegnuu de tanc 'na sorta de zona franca di intervent del governo.


In fisica de l'atmosfera e meteorologia la temperadura de l'aria a l’è la temperadura de l'atmosfera terrèstra o de on qualsessìa alter pianètta.
La temperadura de l’aria, la dipend de tanti fattór, sia astronòmich compagn de l’angol che i ragg solar riven giò al soeul, l’eccentricità de l’òrbita, el mòto de rivoluzion e quèll de girament, sia geografegh (distanza del mar, corrent marin, i montagn, la vegetazion.
L’aria arenta al soeul, la se scalda come che ‘l soeul  el ghe ced el sò calor per convezion e irradiazion (radiazion terrèstra) e de manera trascurabil per mèzz de l'assorbiment de la radiazion solar. E quèst a l'è perchè la radiazion terrèstra a differenza de quèlla solàr l’è fada su soratùtt de ragg infraross che vegnen surbìi del vapor d'acqua atmosferegh.
El strat di nivol el fà aumentà l’assorbiment de la radiazion terrèstra ma el blòcca anca la radiazion solar incidenta.
In depertùtt in su la Tèrra la quantitàa de energia che la riva giò la dipend de:
l’angol de incidenza di ragg del sol;
la durada de l’esposizion ai ragg del sol.E quèj fattor chì dipenden de la latitudin e de la stagion.
S’a se va su in quòta la temperadura la se sbassa, quèst l’è inscì perché:
manemàn che se va su in altèzza, ind l’atmosfera libera se senten de men i effètt di fluss de calor ricevùu del soeul;
a’ndà su in quòta l’aria la diventa semper pù srarìda e ghe n’è dent semper men de vapor de acqua, che le bon del sorbì su la radiazion terrèstra, donca la radiazion surbida l'è semper de men con la quòta e 'l fa inscì pussée frègg.
On massa de aria che la va su la se infreggia a caosa de:
l'espansion adiabatega, o ben la se infrèggia come che la soa pression la va giò; el raffreddament per espansion adiabatega l’è de -1°C ògni 100 meter;
el calor sconduu de condensa; in del cors del raffreddament adiabategh se l’aria la se infrèggia sòta el pont de rosada el vapor de acqua el condensa, e ‘l procèss de condensa el libera el calor scondùu de condensa inscì che el gradient inveci de vèss de -1°C/100m el diventa pussée piscininn (cioè el va su).Per quèlla resón chì a se parla de aria stabil quand che 'l gradient vertical de l'aria a l’è minor de -1°C /100m, se de nò l’è instabil. De fàtt quand che l’aria l’è stàbil, ona massa d’aria che la vorariss anda su la se infrèggia per raffreddament adiabategh pussée a la svèlta de l’aria che la gh’è intorna. De già che l'aria la gh’hà besògn, al fin de andà su, de vèss pussée calda de quèlla che la gh’è intorna, manemàn che se va su la ven inveci semper pussée rispètto a  quèlla che gh'è intorna e la tend a stà de bass e inscì i mòti verticaj laoren minga.
I mòti verticàj poden vèss de origin orografica(quèj che l’aria la gh’hà de andà su per fòrza quand che l’incontra ona cadèna montagnosa), oppur frontàj (se compagnen i front meteorològich), o ancamò correlàa cont i àrej de alta e de bassa pression. A se ingeneren di mòti ascendent in di àrej de bassa pression, vicevèrsa discendent in quèj de alta.
In di prìmm chilometer de atmosfera terrèstra i scambi de calor tra el soeul e i strat de sora succeden per via de la messedada grazie ai vòrtes (cioè a la turborenza). I vòrtes pòden vèss de origin meccanica, o ben per via de l’attrito de la grinzositàa del soeul oppùr de origin tèrmica  (o ben caosàa di differenz de temperadura tra i vari sit per via de la divèrsa esposizion del soeul ai ragg del sol). De sòlit gh’è pussée turborenza quand che a gh’è pussée instabilitàa atmosferega.E grazie a la turborenza el calor sensibil e quèll sconduu a vegnen menàa in orizzontal ma anca in verticàl .
L’advezion a l’è quand el vent el mena de l'aria (pussée calda o pussèe frèggia de quèlla che la gh'era prima)  sora on sit .  I advezion hinn l’ùnegh fenòmen bon de cambià la temperadura del'aria in de la libera atmosfera lontana del soeul indoe de escursion tèrmica ghe n'è quasi nagòtt (o ben de là del strat limit planetari). I advezion pòden vèss cald o frègg a segonda che menen de l’aria calda oppùr de l'aria frèggia.
Quand che la l’aria la va su, per esempi  adrée a ona discesa de ona montagna, la soa pression la diminuìss inscì che la ven frèggia perchè la se slarga foeura. El contrari el succed quand che la va giò scaldandoss. Quèj procèss chì hinn adiabategh, o ben senza scambi de calor.
I soeul ùmed gh’hànn 'na capacità tèrmica maggiora de quèj sùcc, che inveci se scaldèn pussée in prèssa de quèj ùmed e se infrèggen pussée a la svèlta de nòtt.
I soeul pussée scur i surbissen pussée radiazion solar (perchè 'l sò albedo l'è pussée bass) de quèj ciàr che al contrari ne riflètten la pupart.
I soeul minga tròpp coerént compagn di sabbi riéssen a menà pusseé facilment in profondità el calor rispètt ai soeul pussée compàtt.
I soeul rocciós, a parità de quantità de calor ricevùu de sol se scalden pussée in prèssa di soeul quattàa de vegetazion.
El mar el migliora el clima (perch 'el redùss i escursion tèrmich annuàj e diùrni); quèst perché la capacità tèrmica del soeul a l’è molto pussée pìccola de quèlla del mar e ’l terrèn el rièss a muggiàgh su la radiazion ricevuda domà ind on strat suttìl. De sorapù, gh’è di corrent ind l’acqua, perchè l’acqua pussée salada (che la siventa salada soratùtt in superfice per via del svaporament) la tend a ‘ndà giò perché l’è pussèe pesanta inscambi quèlla pussée frèccia de sòta la ven de sora.  On alter lavorà important l’è svòlt di corrent di oceani che menen el calor de ona part a l’altra de la Tèrra.
I temperadùr màssim d’invèrna hinn pussée bass giò in di vall che sora i fianch di montaàgn 'doe 'l picca el sol perchè l’aria calda la tend a ‘ndà su in alt e quèlla frèggia a ‘ndà giò de bass. I montagn fànn el sò mestèe domà in presenza de vent déboj, perché s’a gh’è di vent fòrt quèj chì dòminen rispètt ai mòti caosàa di montagn (mòti orografich) apèna despiegàa.
El svaporament, per capità el gh’hà besògn de energia (che a se ciama calor sconduu de vaporizzzazion). La condensa inveci a l’è on procèss che ‘l dà l'istèssa energia. Donca el procèss de svaporament el sbassa la temperadura de l’aria, el contrari el succéd in del caso del procèss de condensa.
I nìvol hinn bònn de surbì pussèe  radiazion terrèstra rispètt a l’atmosfera, ancasì i riflètten la radiazion solà donca ghe dànn contra del riscaldament de sol, ma anca del raffreddament in cors de la nòtt caosàa de la dispersion in del spazzi de la radiazion terrèstra inscì de redù l’escursion tèrmica.
La pioeva la fà sbassà la temperadura per via del sò svaporament, de già che quand che l’acqua la svapora la gh’hà besogn de tràgh via de l’energia a l’aria che gh’è intorna (ciamada calor scondùu de condensa).
In del cors di equinòzzi la temperadura mìnima l’è quèlla del primm mattìn e poeu el soeul el tacca a dàgh el sò calor a l’atmosfera come che ‘l ven scaldà di ragg del sol. Tra i 2 e i 4 or de dòpomesdì se gh’hà de sòlit la temperadura màssima, peou impunemamch el soeul el sutta a cédegh el sò calor a l’atmosfera la temperadura la va giò per via de la messedada cont i strat de sora. De nòtt inveci el succéd el contrari; a l’è el soeul che ‘l ven frègg e 'l ghe trà via el calor a l’aria che a gh’è de sora. Ona situazion compagna la succed in del cors di solstizi d’estaa quand però la temperadura massima la ven raggiùnta fra i 2 e i 4 or del dòpomesdì e inscì anca la temperadura minima la fà prima perchè l’alba l’è anticipada. In del cors del solstizi d’invèrna inveci l’alba la riva pussée tard e inscì anca la temperadura minima la riva pussée tard, ma la massima l’è semper tra i 2 e i 4 or.
I fattor che influenzen l’evoluzion diurna de la temperadura hinn:
latitudin: in del cors del solstizi, in di zòn arent a i pòli, el dì l’è longh e la temperadura la tend a livellàss con pòca escursion tèrmica;
nivolèri: in di zòn arent a l’equator, la temperadura la livellass anca chichinscì ma per via del nivolèri; in di zòn tropicàj inveci l’assenza de nìvol la fa de manera che la ghe sia n’alta escursion tèrmica.
stabilità atmosferega: se l’atmosfera l’è stabil gh’è pòca messedada, e gh'è donca ‘na condizion favorevol per l’inversadura tèrmica. Quand che a gh’è l’inversadura tèrmica el calor del sol quand che intanta che l'è 'drée a leva su el pò nò propagàss vèrs i strat de sora e de conseguenza la temperadura prèss al soeul la va su pussée in prèssa fint tant che l'inversadura l'è presenta. E l’inversadura la descompar domà adrée al riscaldament del soeul. Donca l’inversadura tèrmica la fa de manera che la ghe sia ona escursion tèrmica maggiora.
vent: el vent l’è bon de fa ‘na messedada de l’aria inscì de fa andà su la temperadura men in prèssa e che donca la ghe sia ‘na minora escurion tèrmica.
Compagn che in del ciclo giornadér, la temperadura massima la riva pussèe tard rispètt al mes de massima radiazion solà, in del’istèssa manera la temperadura minima la succed pussèe tard rispètt al mes de minima radiazion solà (e quèst a l’è inscì per via del calor mucciàa denter ind la superfice terrèstra e poeu cedùu manemàn.
influenza del mar: se a gh’è di bascì (di lagh o di mar), i valor estrèmm de la  temperadura riven anmò pussée tard, e quèst el càpita grazie a la soa capacità tèrmica pussée alta de quèlla del terrén.
latitudin: indoe la latitidin a l’è pussèe alta l’è pussée alta anca la differenza de temperadura tra l’estaa e l’invèrna a l'è maggiora, donca gh’è ona escursion tèrmica annuàl maggiora.


L'umidità a l’è la quantità de acqua o de vapor de acqua che gh’è denter in del’atmosfera (o, pussée in general, ind ona massa d'aria), ind ona sostanza o ind on còrp.
Gh’è divèrsi parametri che rappresenten l’umidità de on sistèma:
Umidità assoluda: a l’è la densitàa del vapor de acqua, o ben  el rappòrt tra la massa de vapore de acqua e el volumm indoe l’è contegnùu. In del sistema SI se misura in kg/m³, anca se in del’uso tecnich a l’è mej de doperà el so sòtt-multiplo (g/m³). L'umidità assoluta la varia con la temperadura e la pression. Come che l’è minga esprèssa in percentual, a l’è on valor difficil de interpretà e donca a se preferìss a doperà l’'umidità relativa. L'umidità assoluta la po’ vèss esprèssa come massa de acqua per volùmm de aria o come pression parzial relativa del vapor rispètto ai alter componént de l'aria (kg/m³ o Pa) o in massa de vapor (kg) divisa per la massa d’aria (kg).
Umidità specifega: a l’è el rappòrt tra la massa de l’acqua e la massa complessiva de aria comprésa ind on cèrt volùmm.
Umidità relativa: la designa el rappòrt percentual tra la quantità de vapor che gh’è dent ind ona massa d'aria e la soa quantità massima (cioè a saturazion) che el volùmm d’aria el pò avègh denter in di stèss condizion de temperadura e pression, o ben el rappòrt tra la pression parzial del vapor e la pression de saturazion. In alter paròll, a l’è el rappòrt tra l'umidità assoluta e l'umidità de saturazion. Con valor de umidità relativa del 100% el ven minga ‘me necessaria conseguenza che tutta la massa d’aria la sia fada su de acqua o vapor, ma che quèlla massa d’aria lì la gh’ha dent la massima quantitàa de vapor che ‘l pò vèss contegnùu in quèj condizion senza che ghe sia la condensa: in quèj condizion lì la possibilitàa de precipitazion  a l’è molto alta. L’ umidità relativa la pò vèss inscì calculada: Umidità relativa= Umidità assoluta / Umidità massima possibil x 100.
Rappòrt de mes'cianza: a l'è el rappòrt tra la massa de vapor che gh’è denter ind on cèrt volùmm de aria ùmeda e la massa de aria sècca contegnuda in tal aria.
La quantità massima de umidità che la pò vèssegh dent in on’unità de volùmm (o de massa) de aria la dipend de la temperadura; con "umidità di saturazion" (o tension de saturazion) se voeur designà la quantitàa massima de vapor de acqua che pò stagh denter con quèlla termperadura lì (con l'equilibri intra i molecol che svaporen e i molecol che con condensen). La quantitàa de vapor che pò stàgh dent ind ona massa d'aria la se sbassa come che la se sbassa la temperadura e diventa nagòtt a -40 °C. La saturazion l’è influenzada anca di caratteristich del’acqua svaporànt (fase, sostanz sciòlt denter, càrega de sti chì, forma de la superfice svaporànta). A se definìss donca ona "temperadura di saturazion adiabatega".
Con la  pression costanta (trasformazion isòbara), se la temperadura la va su, la pression parzial del vapor la rèsta l’istèssa, inveci la pression de saturazion la va su: donca l'umidità relativa (pression parzial del vapor/pression di saturazion) la se sbassa; de conseguenza se la temperadura de foeoura la va giò l'umidità relativa la va in su.
A gh’è donca ona temperadura, ciamada "temperadura de rosada", che la corrispond al valor de l'umidità relativa pari al 100%, sora al qual l'aria la se troeuva in condizion de sora-saturazion, ch’a l’è nò ‘na condizion de equilibri, per quèst l’aria la tend spontani a mandà foeura l’acqua in eccèss inscì de tornà de noeuv in condizion de equilibri, o ben a saturazion. In condizion di sora-saturazion el vapor de l’acqua el condensa, fin a fa formà  la "scighera"o “nèbbia”, ch’a l’è fada su de tanti piccolissim gottìnn de acqua sparpajàa in del’aria. Se la scighera l’incontra ‘na superfice frèccia, i gottinn de acqua ch’hinn disperdùd denter se tacchèn su in su la superfice ‘me rosada (oppùr brina in del caso de valor di temperadura minor de di 0 °C).
Alter effètt de l'umidità atmosferega hinn:
la formazion di nìvol: ch’hinn simil ai  schighér, con la differenza che se formen pussée distant del soeul;
i precipitazion: che vegnen giò di nivul dòpo che la temperadura la s’è sbassada pussée o la pression l’è andada su;
la svapo-traspirazion del soeul, ch’a l’è on fenòmen important comè per el mantegniment dell'umidità del soeul, a soa vòlta influenzàa dell'umidità atmosferega;
el svilupp de organismi vivent (per esempi, in agro-meteorologia, el svilupp di fong), che la sò crescita l’è regolada per via de l’umidità del’ambient indoe i viven.
I procèss che cambien l’umidità atmosferega hinn quèj che ghe gionten o ghe trànn via del vapor de acqua a l’aria o ben el svaporament, la condensa, la buidura e la svapo-traspirazion.
El svaporament a l’è el passagg del stat liquid al stat de vapor di molecol de liquid (acqua) a contàtt cont el gas (aria) indoe se deslenguen. In del cors del svaporament el ven domandà el calor sconduu de svaporament. I fattor che influenzen el svaporament hinn:
la temperadura, che l’accèlera la velocità de svaporament, perché se la temperadura a l’è pussée alta, el sarà maggior anca el numer di molecol che gh’hànn assée energia de passàa del liquid a l’aria.
la pression atmosferega: se la pression atmosferega a l’è pussée bassa, l’è inferiora la spinta in su la superfice de l’acqua, e donca per i molecol a l’è pussée fàcil a lassà la massa liquida.
la velocità del vent, che  la favorìss el ricambi de l’aria a contàtt con la superfice che la svapora.
la superfice de l’acqua: a parità de volùmm ona superfice granda la facilita el svaporament de già che on numer maggior de molecol el gh’hà la possibiltàa de bandonà la superfice del liquid.
El procèss contrari del svaporament a l’è la condensa che la fa liberà el calor sconduu de condensa, la succed quand l’aria la se reffrèggia sòta el sò pont de rosada.
Se l’acqua la raggiòng la temperadura che la pression de vapor l’è egual de la pression atsmosferega , el svaporament l’è turborent e l’intèressa tutta la massa de acqua e minga domà la superfice.
A l’è l’insèma del svaporament de l’acqua che gh’è denter in del soeul travèrs i pòr del terrén e de la traspirazion del vapor de acqua di piant. I fattor che favorissen la svapo-traspirazion hinn semper i'stèss che favorissen el svaporament, ancasì gh’è però de che manemàn che l’acqua la comenza a scarseggià se attiven di meccanismi de contròll che fànn de manera che la svapo-traspirazion del soeul e di piant la diminuìss.
Segond i valor de umidità, a se poden scernì foeura quèj tipi chì de zòn climatich:
sècch.Valor estremament bass de umidità relativa minima diurna (5% o on zich de men, anca in di or nottornìn la pò restàa molto bassa) se troeuven generalment in di desèrt, per esempi ind la region del Sahara.
In del cors di giornàd de pioeuva l'umidità relativa de l'aria de foeura la raggiòng i tipich valor del’80-90%.
L'umidità relativa dell'aria in situazion de benèsser la va dal 35 al 65%; ma la gh’avariss minga de andàa sora el valor del 50% con temperadur pussée alt de  26 °C.
El contegnùu de acqua in de terren el po’ vèss distìnt in:
acqua igroscòpica: surbida in su la superfice di granìtt del terrèn e che la se pò minga trà foeura domà per sugadura;
acqua de imbibizion o de suttilièzza: contenuta busìtt di granìtt del terrén, indoe la ven surbida su per suttilièzza;
acqua de percolazion o di àves o libera: la se troeuva in di spazzi infra i granìtt. De lee i piant ne pòden nò fà a men per la sò crescita.
Infiltrazion: per  esempi perché el tètt el lassa andà giò l’acqua, oppur on quaj tubo l’è ròtt, ecc;
Suttilièzza: in di mur de fondazion ch’hinn pundà direttament in sul terrén – inscì me je hànn costruìi per 2000 ann, fin al advènt in di ann 1950-1960 dell’ossadura de cement armàa che al dì d’incoue l’è doperàa de nòrma - l'acqua la ven su de automatismo per suttilièzza e la svapora in sui superfici a l’aria, in di edifizzi  e de foeura. Quèsta rampegada l’è però domà la component vertical de la sottilièzza, che, defàtt l’agìss in trè direzion, donca l’esist anca l’infiltrazion per suttilièzza orizzontal di mur contra tèrra, per esempi in cantin e mur foeura tèrra incassàa in discès.Condensa: la condensa a l’è on fenòmen ingeneràa domà per via l’aria che gh’è dent in del’edifizzi, o ben di sò temperadura e contegnùu de vapor de acqua. Ògni metro cubo de aria el pò contegnì domà on cèrta quantitàa de grammi de vapor de acqua a ona cèrta temperadura. Pussée l'aria è frèccia e  men el sarà el vapor che ‘l podarà stagh denter innanz de raggiòng el sò "punt de saturazion" de là del qual l’eccèss a l’è manda foeura per mèzz de gottìnn. Quan quèst el succed in ambient esterno  l’è ciamà  "rosada", quand de denter el se ciama  "condensa". Chestachì la se forma donca, indoe l’aria le ven frèccia quand che la ven in contàtt con di superfici frècc dent in del’edifizzi. (per esempi in corrispondenza di inscì ciamà "pont termich" oppùr de mur minga isolàa assée de l’ambien de foeura. Per de pu, chèl raffreddament chì el po’ succéd infra strati isolant de mur esterni a “cappòtt” mal-progettàa;
on’altra sorgent de umidità in di ambient (reconossuda molto rarament e anmò de men se ne parla in letteretura) a l’è caosàda di cristàj de sal accumulàa su per el svaporament in del cors de ann o sècoj de salida vertical o orizzontal a partì de la terra arenta. Quèj cristàj chì hinn ciamà "igroscòpich" perché pòden surbì su l’umidità de l’aria e poeu mandala de noeuv foeura quand che la temperadura e l’umidità relativa de l’ambient cambien. Ona quaj sostanza, compagna del clorur de calcio, la pò surbì su de l’ambient insci tanta acqua fin anca a deslinguàssegh denter. Domà la sò presenza, donca la pò mantegnì ùmed ona stanza anca se gh’è ona barriera contra la salida o la condensa.Per ona giusta diagnosi de ona situazion, a gh’è de tegnì de cunt che oltra sti tre resón de umidità chì gh’hinn nò di alter. Ciascheduna infra i trè reson a l’è indipendenta di alter , ma ovviament tucc e trè poden agì vuna insèma a l’altra.
Se cred che domà la presenza de tròppa umidità ind i mur o ind l’aria in di edifizzi la pòda faj degradà. Tuttamanch, el fatt che on mur el sia bagnàa a el fa ruinàll minga: basta pensà ai colònn di pont e ai banchin di pòrt roman ch’hinn stà per sècoj denter in del’acqua e hinn ancamò ben mantegnùu. Comunque  l'umidità, in deperlée, la pò creà i condizion che favorissen  di fenòmen ch’hinn i vèr motìv de la ruìna (per esempi fong e muff) oltra che i sal solubil contegnùu denter.
De fatt, in di mur, el sfarinàss, el schejàss,  i marsciùr, ecc. se fann anca per via di cristaj de sal ch ‘i se formen sòta la superfice adrèe a al svaporament di sal mineral solubil, tràa su in del mur per via di inflitrazion travèrs el fenòmen de la suttilièzza, o portàa là per mèzz de l’acqua marina, ch’hinn semper caregh de sal sciòlt denter.
Per podé trà foeura l’umidità specifega a saturazion ( de conseguenza l’umidità specifega se l’è conossuda quèla relativa) a se dopéra el nomograma del'Herlofson, ch’a l’ è ‘na cartina indoe gh’hinn tanti serie di linej con divèrsi valór de umidità, pression e temperadura e del risultàa de la sò incroseggiadura a ne ven feoura el valor de umidità specifega (a saturazion) per quèj condizion li.
L’istrument doperàa per misurà l’umidità reliativa se ciama igrometro che gh’hà na scala gradauda tra el 0% e ‘l 100%.
Infra i istrument de misura de l’umidità atmosferega gh’hinn:
el psicrometro.


In meteorologia on borinéri o trómba d’aria, a l’è on violent vòrtis d'aria che ‘l se forma sòta on cumulonemb e ‘l riva a toccà el soeul.
La paròla ‘’’borineri’’’in lengua lombarda occidental, pussée in general, a l’è tuttamànch despèss doperada per designà ògni fenòmen meteorològich caratterizzàa de vent fòrt che despèss el compagna i temporaj, defatt la paròla in lengua lombarda occidental “borineri” la po’ vèss tradòtta cont i paròll italian equivalent in lombard a "temporalasc", "uragan" e "ventasc".
Second on significàa pussée limitàa la paròla ‘’’borineri’’’ la designa 'n qualsessìa fenòmen meteorològich indoe ch' el vent el pirla d’ona manera vorticosa, degià che tutcc e dò i paròll italian ”tornado” , “turbine” (che infra i sò significàa el voeur anca dì “tornado”) che designen el vòrtes a pedrioeù sòta i cumulonemb poden vèss tradòtt in “borineri”.Di paròll pussée specifich per evità de fà casòtt poden vèss “tromba d’aria” che la designa pròppi el vòrtis d’aria a forma de pedrioeu (o tromba ch’a la gh’ha pressappòch l’istèssa forma de pedrioeu), oppur la paròla “tornado” ciapada de la lengua spagnoeula e poeu doperada in la pupart di lenguv del mond.
Quèl che’l se ved a distanza de ona tromba d’aria in realtàa a l’è tutt quèl ch’el ven scisciàa su in del vòrtes o spostàa dal vòrtes, che ’l sia polver, acqua, sassée etcètera, degià che la tromba d’aria l’è vent che deperlù el sarìss no visìbel.
La nivola a pedrioeu, la se forma perché l’aria aspirada la condensa in del vòrtes e l’è quèl che 'l se ved del borineri. Di vòlt, impunemànch el borineri el sia giamò attiv, la pò anca vèss nananmò visìbel oppùr a pò anca capità che la nivula la riva nò al soeul anca s’ el bornieri l’è sviluppàa perché arent al soeul gh’è on stratt de aria minga tant ùmeda che ‘l  fa minga condensà l’aria.
Poden anca vèssegh di casi indoe a gh’è domà la nivola a pedrioeu ma minga el borineri quand che chesschì el raggiòng nò el soeul.
Quand che'l borineri el riva fin in tèrra, la se forma anca ona “nivola de sassée e polver” arenta al soeul. .
La pression atmosferega in del pedrioeu l’è bassa dato che l’aria la ghe ven scisciada denter, la bassa pression la fa slargà l’aria, e l’espansión ne fa andà giò la temperadura; el raffreddament el porta donca a la condensa di gott che andarànn a fa su la nivola a pedrioeu. De sorapù la condensa la libera del calor sconduu e la contribuiss de sostegnì la bassa pression ind la tromba.
El center de bassa pression ind la tromba d’aria el servìss de tegnì insèma la tromba, che al contrari la se slargarìss foeura fin anca a deslenguàss per via de la forza centrifuga. La pression l’è pussée bassa arént al soeul, e  chesstchì l’è el motiv perché el pedrieoù el gh’ha la part pussée larga visin al fondament  del cumulonemb e quèlla pussée strèccia al soeul.
L’aria tirada su del vòrtes la se moeuv a spiràl intorna a la colòna de bassa pression e poe la va men in préssa e se slarga visin al fondament del cumulonemb.
La fòrza distruttris de 'na tromba d’aria a l’è calcolada second  i sò durada, velocitàa e fòrza di vent. I tromb d’aria pussée distruttrìs a hinn generàa in di temporaj a super-cèllula, di cumulonemb meso-ciclònic fòrtissim che de sòlit i se sviluppen in di Statt Unìi (soratùtt in di zòn indoe l’atmosfera l’è caratterizzada da alta fòrbes del vent, di fòrt corrent a gètt in alta quòta, de 'na granda differenza infra i valor de umiditàa tra el soeul e la quòta e de 'n'alta differenza de temperadura tra i mass d’aria tiràa dent.),  e domà raramènt in Italia, bon de generà temporal e borineri de estrèmma potenza.
Ona tromba d'aria in media la dura tra 5  e i 15 minùt, ma di vòlt, la pò durà anca on'ora o pussée. La soa velocitàa de spostament la pò cambià in del sò tragìtt e l' è de sòlit comprésa intra 30 e 120km/h.La classificazion di tromb d’aria l’è fada second i dagn che fànn per mèzz de la Scala Fujita second la sò forza distruttris:
E peou a gh'è anca la Scala Fujita Avanzada (EF) che l'è pussée noeuva e precisa che la stima la clàss de la tromba d'aria second la massima ventada ind on period de temp de 3 second. La Scala Fujida Avanzada l'è stada ricavada in del 2007 a copnsideràa 28 divèrs indicador de dagn in su divèrsi tipi de edifizzi e apparècc.
Per ògni grad Fujita a gh’è on livèll de fòrza distruttris. El primm basèll  l’è l’EF0 (ventàd da 104–137 km/h) che ‘l pò fagh dagn ai ràmm di alber, toeu su i copp di tètt, l’ùltim basèll l’è l'EF5 (>322 km/h) che i sò borineri hinn bònn de trà giò tuscòss, anca i edifizzi. Per de pu, per via de la crodada de la pression atmosferega  che la succed in del cors de ona tromba d’aria violenta (giudicada ‘me circa 100 hPa in poch second) i struttur cìus, a causa de la differenza de pression tra de denter e de foeura, pròppi s’cioppen. I tromb d’aria pussée comùn hin quéj comprès tra i class EF0 e EF1, domà el 5% di tromb d’aria l’è classifica ‘me fòrt. Quèj devastant (EF4-EF5) hinn domà ona percentual infra el 1% e el 0,1%, donca hinn molto rar.
Second el tipo de cèlllula de temporal indoe nassen, i tromb d’aria hinn classificàa inscì:
I tromb d’aria poden ingeneràss in tutt i tipi de temporaj, ma hinn pusée facil de ingeneràss in di super-cèllul perché la sò corrent ascedenta a l’è giamò girànt. La comparsa de la tromba d’aria la comenza cont la formazion de la nivola a pedrioeu al fondamént del cumulonemb o de la nivola a mur de la super-cèllula. I tromb d’aria da super-cèllula se fómen pussée facilmént in di super-cèllul madùr e anca in quéj ch’a hinn quasi adrée a deslinguass.
Generalment de fa formà ona tromba d’aria in di supercèllul a gh’è besògn de 'na forta corrent ascedenta girànt, e quèst el succed quand gh’è 'n’alta fòrbes del vent e 'na forta differenza de pression infra de bass e de sora. La differenza de pression l'ingenera 'na correnta ascedenta fòrta che poe la sarà invidada a girà de bon per mèzz de 'na bòna forbes del vent, el giramènt l’è portàa de sora per mèzz de la forza de la corrent ascedenta.
I tromb d’aria minga meso-ciclònich se formen in del cors di moment pussée vigorós di temporaj a multi-cèlllula indoe dòminen i corrent ascendent, a partì da di linej indoe che gh’è la convergenza de mass d’aria che vegnen da divèrsi direzion e temperadur inscì de creà la vorticità che poeu, compàgn de quèl che ‘l succed per i tromb d’aria meso-ciclònich la ven tirada su adrée a la corrent ascedenta.
Oltra i linej de convergenza di alter situazion che poden creà vorticità hinn i confin termich, o ben di zòn de territòri indoe a gh’è ona fòrta differenza de temperadura, che per esempi poden formàss ai pée di montàgn quand che in su 'na pianura calda ghe riven giò di montagn di corrent frécc che magara s’a hinn formàa per via de temporaj giamò succedùu in sui montagn.
On’altra situazion bòna de creà de la vorticità hinn poeu i turborenz dent ind ona nivola a mensola.
I condizion ideàj de fa sviluppà quej tipo de borineri chì hinn on bon CAPE, on CIN arent zero e 'n'alta differenza de temperadura vertical.
Quéj tromb d’aria chì generalmént hinn pussée débol de quèj meso-ciclònich (poden rivà tutt’al pù a la categoria F2), van pussée adàsi (30-40 km/h) e hinn pussée strècc (50-150 m).
I tromb marìn hinn compagn de quèj che se sviluppen in su la terraferma ma succeden in sul mar o in sul lagh. A differenza però de quèj che succeden in su la terra i gh’hànn minga besògn de temporaj molto fòrt, degià che l’aria calda e ùmeda in sul mar, soratùtt d'estàa e autunn la pò ‘vègh molta energia e la vorticità l’è despèss pizzada da la presenza giamò de prima de vent girant che insèma con la corrent ascendenta fànn su la tromba d’aria.
I gustnado hinn di fenòmen vorticos ma hinn nò di tromb d’aria, degià ch'a hinn di vòrtes che se fórmen arent al soeul ind la zòna indoe che' l front de rebùff el ven giò e 'na quaj sua part per qualsessia motiv (ostacol al soeul o impatt con di alter vent) la tacca a pirlà.
I diavol de polver hinn di vòrtes che se fórmen soratùtt in sul desèrt, hinn sostegnùu de corrent d’aria verticaj che se fórmen per vià del fòrt riscaldament del soeul in giornad cald. Duren tutt’al pu on quaj minut, e despèss hinn minga fòrt assée de fa dagn. El sò diametro el pò vèss tutt’al pu de 200 meter, anca on quaj centimetro.
Se a s’è adrée a viaggià,  stii no in di macchin; fermii la machina e scappii ind on edifizzi robust o ind ona busa del soeul;
Cont la machina provìi minga a andàa pussée in prèssa del borineri, a l'è fàcil che lù 'l vaga pussee a la svèlta de vialter;
In casa stii lontan de pòrt e finèster, andii a mèttess on quaj sit pussée riparàa.


La carna de can a l'è on mangià consumaa in vari paes del mond, in dove ona quai razza de can a hinn levaa-sù propri per vess mazzaa.
Storegament, la carna de can la se majava in tant part del mond comè in de l'Asia orientala e sudorientala, in de l'Africa occidentala, in Europa, in de l'Oceania e in di Americh. In del secol XXI, la carna de can a l'è majada in tant part de la Cina, de la Corea e del Vietnam.
Incoeu, per tant cultur la carna de can a l'è part de la tradizion e a l'è on piatt del stilaa, menter per tant alter cultur, comè la cultura occidentala, el consumm de quella carna chì a l'è on tabù, anca se anca lor l'hann consumada in di temp pussee dur comè inquand gh'era la guerra. A s'è cuntaa che, in tutt el mond, 25 milion de can vegnen majaa tucc i agn di omen.
In ona quai societaa, el consumm alimentar de la carna de can a l'è ona tradizzion culturala, menter in alter, comè in tant paes occidentai, a l'è ritegnii ofensiv e immoral, anca se chì on queighedun 'l pensa che i critegh vers questa scerna gastronomega sian on sintom d'intoleranza e d'imperialism cultural.
Tucc quij che se opònen al consumm de carna de can, e minga domà i occidentai, disen che i can se poden no majà perchè a hinn animai cont di sentiment e ceros vers l'omen e perché i maner de macelazion sarien besascIn de la cultura ebraiga, e anca in quella islamega, majà el can a l'è proibii di legg alimentar islamegh e di regol ebraigh del casherut.
In di media, la macelazion e 'l consumm de carna de can e de alter carnivor a l'è staa ligaa a on quei cas de transit de la rabbia anca se l'OMS la dis che 'l consumm de la carna, anca cruva, d'animai infettaa a l'è minga on straportador de la rabbia.
Tucc i ann, ona minoranza etnega, in de la cittaa cinesa de Yulin la organizza ona sagra de la carna de can, el "dì del can de Yulin" (玉林荔枝狗肉节, in cines).
Storegament i can a hinn staa on mangià d'emergenza per vari popol de la Siberia, de l'Alaska, de la part pussee settentrionala del Canada e della Groenlandia. In de la letteratura a hinn staa descrivuu cas de consumm alimentar de can da slitta da part de esplorador occidentai: l'esplorador britannegh, l'Ernest Shackleton, inquand a l'era dree a fà la spedizion Endurance in Antartid, a l'è staa costrigiuu, si come gh'aveva minga alter viver, a majà i can de la sò slitta. Cas compagn de quest hinn toccà i esplorador Roald Amundsen, Douglas Mawson e Xavier Mertz. Quest'ultem ha sofrii de ipervitaminos A, induda dal consumm del fidegh del can.
Per la magiora part de la societaa canadesa del dì d'incoeu, el consumm di carna de can a l'è tabù, ma la pratega la gh'è anmò in ona quai minoranza etnega. La legg ambientala canadesa (Canada's Wildlife Act,  del 1973) proibis la vendita di carn di tucc i speci selvategh, ma nissuna legg, tutavia, la regola la vendita de carna de can che la pò vess, donca, distribuida liberament, se a l'è stada mazzada sòtta el controll d'on ispettor sanitario federal.
In del 2003, on quai ispettor de l'ofizzi sanitari hann scovrii quatter carcass caggiaa de can in del frizer d'on restorant cines d'Edmonton. Depos i necessari controj, i carcass, ch'eren staa minga denunziaa, a s'è scovrii che eren de coiòtt; anca se 'l restorant a l'è staa faa saraa-sù, i ispettor hann dii che a l'era minga illegal la vendita e 'l consumm de quella carna chì, fin tant che la carna la fodess stada regolarment sottoponuda ai controj igienegh-sanitar.
Generalment, el consumm de carna de can in Europa a l'è on tabù. Quel tabù chì a gh'è semper staa foeura di ona quai ecezion, inquand gh'era scarsitaa de mangià per colpa di circuizion e carestii.
In del 2012, el giornal sguizzer Tages-Anzeiger ha reportaa che can e gatt vegneven majaa de spess da on quai fattor in di campagn. Menter el massacher comercial e la vendita de carna de can a l'è illegal, ai fattor a l'è permettuu de mazzaa i can per el consumm personal. La razza pussee dovrada per la carna a l'è 'l rottweiler e 'l vegn consumada comè Mostbröckli, ona forma de carna marinada.
In del sò liber del 1979 Unmentionable Cuisine, el Calvin Schwabe ha descrivuu el gedörrtes Hundefleisch e 'l Hundeschinken. El primm a l'è comè on giambon fumegaa de can, el segond a l'è carna de can salada e seccada.
A l'è illegal in Sguizzera prodù comercialment el mangià faa de carna de can, o prodù el tipo de mangià chì cont l'intent de vendel.
A gh'hinn vari grupp che creden che se se martirizza l'animal prima de mazal, la carna la ciappa on savor mïô e/o che la carne la ciappa benefizi per la salut.
I valor nutrizionai se referissen a 100 g de prodott:


La Lombardia storega l'è quell territori che, per coltura, lengua, storia o govern l'è consideraa storicament lombard.
Anca se storicament la definizion generala de Lombardia l'è definida, al di d'incoeu gh'è minga ona definizion scentifega acetada, arenta 'me idea, per esempi, ai Paes Catalan o al Paes Basch.
Linguisticament, i terr indoa 'l se parla lombard incoeu hinn:
Val d'Ossola e provincia de Verbania.Se parlen dialett de transizion de classificazion gramma in:
Val de Non (forsi ladin, ma sicurament de transizion)El lombard l'è ona lengua galloitalega e i lengov pussee arent hinn el piemontes e l'emilian.
Tucc i terr de la Lombardia lenguistega hin staa sota l'influenza de la Lombardia per agn.
El Dante, in del sò De Vulgari Eloquentia, parla anca de la situazion lenguistega lombarda. Per lu, l'è parlaa on volgar lombard in Lombardia, in Emilia, in Piemont, in bona part (metà circa) del Trentin.
El volgar romagnoeu per lu el fa part de ona fameja differenta, 'me el veneto e 'l genoves.
In di secoi quej de XIII-XV, in la pupart del Nord Italia  l'era scrivuda ona koiné ciamada Koiné lombarda o Koiné lombardo-veneta.
El concett de Lombardia l'è mudaa in del temp. El nom Lombardia (e anca Langobardia) vegn direttament dai Longobard, e indicava el sò domini: tuta l'Italia del Nord e la Langobardia Minor.
Despoeu la fin del domini longobard, el termin Lombardia l'è rivaa a indicà la Lega Lombarda. In del impression generala, e anca in del lenguagg de la poesia, tutt el nord Italia l'era ciamaa ancamò Lombardia.
Fin al secol quell de 18, el nom Lombardia indicava la Region Lombardia d'incoeu, el Piemont (ciamaa Lombardia Savoiarda), la Lombardia Svizzera e l'Emilia.
Domà dal Unità d'Italia el toponim Lombardia indica domà la region amministrativa, e di toponim foeura de la Lombardia amministrativa hinn staa cambiaa: Per esempi Reggio di Lombardia l'è diventaa Reggio nell’Emilia.
Vuna di espansion de la Lombardia pussee importanta l'è stada la Lega Lombarda, che la gh'aveva denter tucc i cità lombard (ma Pavia e Comm domà a tratt), l'Emilia, Genova, Tortona e Bologna. La Lega Lombarda l'era liada con la Lega Veronesa e l'ha fondaa la cità de Lissandria.
Importanta l'è anca l'espansion del Ducaa de Milan, che sota al Gian Galeazz Visconti l'è rivaa a governà:
Lombardia (ma minga Mantoa, che l'eva sotta i Gonzaga).
Di tocch de la Toscana e del UmbriaQuand el Ducaa l'è staa invaduu dal Napoleon, l'è nasuuda la Republega Cisalpina, che la gh'aveva denter la Lombardia, el Ferrares, Regg Emilia (ciamaa in quej agn "Reggio di Lombardia") e el Modenes.
L'appartenza del Piemont a la Lombardia storega l'è dibatuu: Se l'è ver che la lengua piemontesa l'è ona lengua galloitalega 'me el lombard e i dò gent hinn arent in tradizion e cultura, l'è anca ver che el Piemont ha avuu di govern divers da quej lombard.
Storicament el Piemont l'è staa governaa di scior mia domà longobard, ma anca franch e borgond. In tucc i cas la presenza lombarda l'è dimostrada financa ind i canton pussee ocidentaj, comè la citaa de Bardoneccia che la ciapa sò nomm del latin medieval Lombardonesca. La definizion de Piemont l'è nassuda arent la citaa de Susa, e la s'è spantegada cont el slargass di terr governaa de la dinastia di Savoja.  Per on bell poo d'agn s'è ciamaa Piemont domà i terr tra i fiumm Tani, Pò e Stura de Lanz, e i ultem citaa a l'est che se consideraven piemontes ai seven Carmagnoeula e Brà. El nomm Piemont l'è donca ona definizion nassuda ind on canton de transizion, che poeu l'ha ciapaa denter di zonn istorigh lombard. Per esempi la citaa de Cher, ind el mezz del Piemont d'incoeu, l'è chela d'indové ch'ai vigneven i scior lombard che gh'hann daa el nomm a la contraa Lombard Street de Londra.
La definizion de Piemont l'ha dismettuu de slargass in del Settscent, quand che l'ha ciappaa denter el Monferaa e la Valsesia, di terr che hinn semper staa ind el mezz e cont ona certa autonomìa.
La provincia de Noara e la Lomellina, e soratutt i zonn del Cus e del Verban, ai rintraven in d'on oltra definizion, chela de Lombardia Savojarda, perchè i seven naa depress a l'istoria de Milan per pussee de temp, e i seven conquistaa di Savoja penammà cont i guerr de sucession spagnoeula e polacca ind el XVIII secol. Del rest hinn anca i zonn pussee arent a Milan per geografìa, dialitt e coltur. La sconfitta di austriach l'eva mennaa, ind i trattaa de pas, a ciapaa on confin arbitrari per spartì el ducaa de Milan, e s'è ciappaa 'l Tisin. Inscì chel olter tocch de ducaa de Milan che 'l restava de la mancina del Tisin la s'è ciamada per sossenn de temp Lombardia Austriaca, e gh'eva Milan per capital.
Con la nassida del noeuv staa italian, la Lomellina l'è tornada in Lombardia.
Despoeu de la fin de la segonda guerra mondial, ind la provincia de Noara (che fina al 1992 la gh'iva dent anca el VCO) gh'è staa di moviment che i vuliva tornà aministrativament in Lombardia; l'istess quand che l'è staa creaa la noeuva provincia de Verbania-Cus-Ossola.Ind el 2017 l'è nassuu el Comitato per VCO e Novara alla Regione Lombardia, che l'ha comenciaa a regoì i firme per fà un referendum per ol passagg di do province ind la region Lombardia. Per adess i gh'è rivaa domà ind el VCO, e 'l referendum al sarà fissaa innanz del 2019.
El territori Emilian l'è staa governaa dai lombard per agn: Regg Emilia, ciamaa per agn Regg Lombardia l'era considerada a tucc i effett ona cittàa de la Lombardia.
Ind i testimonianz de l'Età Media el fraa Salimbenn de Adam (1221-1288), de Parma, el scriv on grand repertori de crònighe in latin, indovè che 'l ciama la tera d'indové che 'l vegn cont el nomm de Lombardia, e 'l se definiss indeperlù lombard.
El fium Pò, anca in di tratt ch'incoeu hinn emilian, l'eva ciamaa Pò di Lombardia.
Anca per el Ferrares e la zona de Comacchio gh'hinn di riferiment che ciamen la zona lombarda.
La Liguria l'è stada governada dal Ludovich el Mor, e l'eva denter la Lega Lombarda.
Per el rest, nissun document storegh, a lassà perd el period indoa tutt el Nord Italia l'eva ciamaa "Lombardia", dis che la Liguria l'è lombarda.
Storicament, el nom Lombardia ha indicaa per agn anca bona parta de la Toscana. In di fatt, di terr toscan i eren sota el domini del Ducaa de Milan.
Da notà che i omen de banca che han fondaa Lombard Street a Londra i eren anca toscan (oltra che piasentin e piemontes).
Di studios hann ipotizaa la possibilità che i terre del verones e del vicentin fudessen lombardofon, e che domà con l'espansion de Venezia i sies deventaa (ind i secoi) venetofon. Proppi chi bande lì hinn staa sota el govern del Gian Galeazz Viscont ind el XV secol. Despoeu la fin del regim del Napoleon, el Venet e la Lombardia fann on regn, el Lombard-Venet.
El Friul l'eva ona Provincia del Lombard-Veneto, ma gh'hinn no di olter rapport tra la Lombardia e el Friul.
El furlan l'è ona lengua retoromanza, minga galloitalega 'me el lombard.
Al di d'incoeu gh'è minga ona definizion de Lombardia storega condividuda e accetada da tucc.
Generalment, i moviment indipendentista concorden in sul disegn general de Lombardia storega, ma gh'hinn di differenz in di dettaj. Per esempi, per Pro Lombardia Indipendenza, la Lombardia storega l'è:
El VCO e Noara.
El TortonesInveci, per Eurominority, la zona de Bologna l'è no lombarda, anca se l'è part de l'Emilia e se parla un dialet emilian, e i vall orientaj del Trentin hinn lombard.


La Polònia  o Republega de Polònia (in polacch: Polska o Rzeczpospolita Polska) l'è ona republega che la se troeuva in de l'Europa centrala.
La capital de la Republega Polonesa l'è Varsavia (Warszawa) del 1596. La popolazion l'è de circa 38.484.000 de person.
A l'è tacada a la Slovachia, a la Republega Ceca, a l'Ucraina, a la Germania, a la Russia Bianca, la Lituania e a la Federazion Russa (exclave de Kaliningrad).Del magg del 2004 a l'è on member de l'Union Europea e dal 15 de febrar 1991 del Grupp de Visegrád.
In la Polònia viveven da temp popolazion slav, ma se unissen domà lung el secol quell de 10.  El cap di tribu l'era el Mieszko I. In quej agn la se spantega la religion cristiana, e i fan di persecuzion contra i pagan. Proppi in de l'ann 1000 la Gesa Polaca la fa su la sò prima provincia.
A metà del secol quell de 13, la Polònia la diventa on vassal de ona importanta fameja litoana, quella di Jagellon. Questa fameja la fa su on potent regn, e per la Polònia l'è on period de grand splindor.  Semper in quej agn, i Cavajee Teutonegh recognossen la Polònia. I du paes eren staa in guerra per tant agn.
Ma, in del secol quell de 15, la fameja la finìss. La Polònia la cad in man di potenz forest, el sò apparat social el vegn dominaa da la nobiltà, e hinn perduu tant terr.
Tra l'alter, la monarchia la vegn a elezzion, e i nobil paghen minga i tass.
In del secol quell de 18, la Polònia la scompariss di cart e i sò terr vegnen part di Austria, Prussia e Russia.
In del ann 1815 el Congress de Viena desìd de fa ona Polònia sota 'l controll del Imper de la Russia. A la fìn de la prima guera mondiala la Polònia la rinass 'me Stat indipendent sota la guida del General Jozef Pilsudzki, che 'l tira in pè on regim dittatorial. In di fatt, in Polònia, già dal ann 1830, i gh'eren di mot rivoluzionari.
El 1 de setember del 1939 la Germania nazista entra in Polònia.
L'è l'inizi de la seconda guerra mondial.
La Francia e l'Inghiltera dichiaren guera ala Germania per difendé la Polònia. In cinch dì i soldat polach i eren giàmo ritiraa in su la Vistola. El sedes de setember Varsavia l'era giamò circonsada dai todesc.
El dì dessett, l'Armada Rossa entra in Polònia.  L'intervent l'era giamò deciduu cont el Hitler. El govern polach da ordìn de combàtt i todesc e scapà dai sovietigh. Dop quaj temp el govern 'l capìss che la guera l'è perduda e mett me priorità de mandà foeura da paes pussee soldat posibil per fai combàtt cont  i aleaa. El 25 settember i todesch fan el atacch final a Varsavia, e in du dì i polach se renden.
El prim de utuber la marina polonesa la se rende. Quaj di prima el Molotov e el Ribbentrop cambien i territori assegnaa. A la fin de la guera la Polònia hà perduu 6 milion de person, 2,5 i eren giudee.
El comunism l'era present in Polònia prima de la fin de la guera. E han fa anca on massacher.
Despoeu la guera, la Pulònia va sota l'influenza dela Uniona Sovietiga del Stalin. La Conferenza di Jalta la approeuva on progett che 'l partiss l'Europa in di zon di influenza, la Polonia la va sotta l'URSS. I politegh del Hitler e i migrazion hann garantii a la Polònia on paès quasi intregament cattolegh e i gh'eren minga minoranz etnegh.
el fa stampà on "Manifest" che el rispetta i idee sovietegh, minga quei di polacch. Per esempi, a l'éra scancelada la proprietà privada, eren collettivizzaa i industri e i spazzi. Lung i agn 1950 el Occident se rend cunt che el governo comunista l'era ona dittadura, vist anca che i sovietegh, inveci de collaborà cont i polacch, voeur la pussee total obidienza e la riva foeura ona ribellion e 'l KGB el mett in pee 'na campàgna de repression. In del ann 1947 el Partii Comunista el vinc i consultazzion, anca se i eren minga tropp liber.
Sota la guida del Stalin, la Polònia istituìss ona nazion stalinista. I polacch, per la pupart cattolegh, hinn minga tropp felìs di atacch a la Gesa, ch'hinn quaj sistemategh. In l'ann 1950 el governo el confisca tucc i ben de la Gesa, ma minga i Gess e i cimiteri.
Cun la costituzion del 1952 la nass offizialment la Polska Rzeczpospolita Ludowa, in lombard Republega Popolara Polacca.  Legalment, el sovran a l'era el Popol, ma in pratega governava domà el Partii, minga democraticament. Quand el nass el Patt de Varsavia , l'esercit polacch l'era el segund puusee fort de la lianza.
Quand che el moeur el Stalin la scomincia la destalinizzazion, che la voeur eliminà i trasc del Stalin.
In del midemm annn el president polacch, el Bolesław Bierut, el moeur in Russia.
El popol fa di manifestaziun contra el governo, e moeuren 53 personn in du dì. L'è elegiuu 'me noeuv president el Gomulka.
In del ann 1980 el governo, vist di rivolt, mett il diritt de scioperà. El Sindacaa di operari del Port di Danzica, el Solidarność, el nass in l'ann 1980 dopo di protest, e a l'è mituu foeura legg del Regimm. El general Jaruzelski, el cap di comunista, el fa menà via el Lech Wałęsa, che l'era a cap del sindacaa. El regim mett anca la legg marzial Ma, cont el jut de la Gesa catolega, el siguta a operà clandestinament. In l'ann 1988 el Rakowski a l'è nominàa noeuv premier. El sò governo el fà di riform che aumenten i libertà, e scancelen tanc idej del comunism.
La scomincia la transizion in tra 'l comunism e 'l capitalism democrategh. El Popol l'era minga tropp interesaa, ma el Sindacaa e el partii voeuren fa ona "tavola rotonda" per vedè el futur del paès. Anca se i pussee radicai di tucc e du i grupp voreven minga incontràss, el se fa e hinn organizaa di consultazion liber. Quej consultazion hinn vinciuu palesement dal Sindacaa.
Anca se el podè di comunista l'era minga finii, l'era drè a sgretolass, grazie anca a la noeuva idea del Gorbaciov, che la consentiva ai paes amis del URSS de abolì liberament el comunism.
El passagg a la democrazia l'è stà assee calm e tranquili.
El president comunista fa minga problemi al govern, e quand el Walesa voeur consultazion presidenziali prima del termin, el se dimett senza fa problemi. I consultaziun venien vinciuu dal Lech Walesa, che 'l diventa president de la Polònia dal 1991 al 1995, anca se dop el so partit el perd on fracch de vot. Incoeu l'economia polaca l'è assee granda, e i sò cittadin viven ben, soratutt per vess staa in on paes comunista.
Dal 2004 la Polònia l'è in de la NATO, e dal 2004 del Union Europea.
In Pulònia, prima de entrà in ona cà, boeugna cavàss i scarp. Quasi semper el padron el gh'hà di sciavatt per i ospiti. La Polònia l'è on paes molt catolegh, e i fest me el Natal e la Pasqua hinn important.
El inn de la Polònia l'è ona canzon scrita in Itàlia in onor de on general per chiedegh de tornà a ca, in de la Polònia dividuda.
Quest inn el cita l'Itàlia e quel talean cita la Polònia, l'è on cas unic al mund.
La bandera de la Polònia l'è assee semplice, dò striss uguai, vuna rossa l'altra bianca. La nass a fin ann 1700 e lung el regim di Zar l'era illegal. Lung el comunism, per drovà la bandera i vureven i permess, e l'era quasi semper drovada 'me segn de protesta.
La moneda ofiziala a l'è el zloty.
Da quand l'è finìi el comunism, el PIL e i condizion de vida di cittadin hinn aumentàa de brut.
La Polònia (nòmm offizial: Rzeczpospolita Polska) a l'è ona republega.
El president a l'è el Andrzej Duda (del 2015).
El Prim Minister a l'è la Mateusz Morawiecki (del 2017).
El parlament el se ciama Zgromadzenie Narodowe, in lombard Assemblea nazional. L'è dividuu in del Senat e in de la Camera dei deputat (Sejm). I president dei du rami de la Zgromadzenie Narodowe se ciàmen maresciài. Lung el comunism gh'era domà el Sejm.
El president de la Republega polacca l'è elegiuu direttament di cittadin ogni 5 agn.
El sò supplent l'è el Maresciall del Sejm.


In meteorologia, el cirro (scurtàa con Ci) a l’è on tipo de nivola de l'alta troposfera (da 5 000m de altèzza fin a 13 000 m in di region temperàa ): i Cirri hinn di nivul compagn di fil bianch dispòst in di fass strètt, ‘me di fìl de séda (de che el ne ven el nòmm offiziàl latìn cirrus, per dì "rizzolìn" o "filzoeu de cavèj rizzàa").
In di region polar l'estension di cirri  la pò andà di 3000m a i 8000 m inveci in quèj tropicaj tra i 6000 m e i 8000 m circa.
In del cors del dì, i cirri gh’hànn semper on coloridura bianca o biancastra. I tipich ciuff de l’aspètt redónd se formen generalemen in cièj limpid e pòden vèss compagnàa de scij d’aspètt fibrós. Come che ‘l temp el passa i ciuff a se mangen foeura e a rèsten domà i scji. .
Quand che ‘l Sol l’è ‘drée a calà, e le de bass in su l’orizzont, el color di cirri el pò varià del bianch al giald, poeu per el roeusa, el ross, e  a la fin –quand ch’hinn pu inluminàa- al gris. Quand che el Sol el leva su el succed el contrari per via de la rifrazion subida de la lus intanta che l’è ‘drée a intraversà di strat spèss de atmosfera, che fìltren i component blu e verd dèl spèttro visibel.
A hinn fàa su aquàs unicament de cristàj de giazz piscinìtt che la soa densità a l’è inscì bassa de fa vèss sti nivol chì trasparènt per la lus del Sol. I Cirri pussé dens o a ciuff pòden vègh dedenter di cristàj pussée gròss e sviluppàss anca in vertical. El pò succed domà raramént che i cristàj se mètten insèma con di gottìn d’acqua piscinìtt sora-fondùd; in quèll caso chì i scìj pòden assùmm na coloridura grisastra e pòden originà anca di arcobalen I cirri pòden ancasì ingenerà di serc ma quasi mai di serc de lus complètt per via del sò bass spessor..
L'aspètt irregolar di cirri a l’è caosàa di fòrt variazion del vent (fòrbes del vent) e de la divèrsa grandèzza di cristàj de giazz ch’a i fànn su.
Quand che i cirr se ciapen manemàn tutt el ciél, generalmènt a l’è perché l’è ‘drée a rivà on  front cald de lì a 15 or, compagnàa de precipitazion despèss persistent, oppur la fin de on temporal (in quèll caso chì hinn ciamà anca "cirri fàls").
Al contrari, quèj ciamà cirr del bel tèmp – che comparen in situazion de atmosfera stabil hinn manch estés, gh’hànn ‘na struttura men regolar e on mòto che l’andarà pussée adasi.
Di vòlt i cirri pòden ‘vègh la caratteristica supplementàr ciamada Mammatus.
I cirri quatten fin al 25% de la Tèrra (fin al 70% in di region tropicàj) e gh’hànn on effètt de riscaldament nètt in del cors di or de la nòtt . De recent on quaj studi  l’hà fa vedè che, in del cors del dì, i cirri hinn el sol tipo di nivola che ‘l pò tanto scaldà quanto infreggià el sistèma Tèrra-Atmosfera . Quèst dualismo chì el dipend soratùtt de la posizion del Sol e comunque de la latitudin.
On procèsso conossùu 'me effètt sèrra. In media in tutt el mond, la formazion de nivol la càosa la sbassada de la temperadura in su la superfice terrèstrer de 5°C, soratùtt per via di stratocumul.
Per el sò effètt scaldant quand che hinn assée sottil gh’hànn tiràa adòss ona part de colpa per el riscaldament global. Di scienzàa hànn fa l’ipòtesi che el riscaldament global el pòda caosà l’aument di nivol molto suttil, con la conseguenza de fa anda su la temperadura e l’umidità. Quèst el  provocarìss ancasì l'aument de la quattadura di cirr, creando ona roeuda che la tend a sgrandì i effètt del fenòmen medesìm  ("retroazion positiva" ). La prevision, segond quèll’ipotesi chì, a l’è che i cirri l’andarìssen  pussée su cont la salida de la temperadura, e de conseguenza l’aumetarìss anca el volùmm d’aria sòta i nivol e la quantitàa de radiazion infrarossa de la superfice terrèstra riflèttuda. De sorapù, quèll ipòtesi chì la suggerìss che l’aument de la temperadura el meni a l’ingrandiment di cristaj de giazz in di cirr, e quèst el pròvoca on equilibri fra  l’aument de la riflession vèrs la Tèrra di ràgg infraross emettùu de la Tèrra medèmma e quèlla vèrs el spazzi di ragg del sol incident.In del 2001 el scienziàa Richard Lindzen  l’hà propòst l'ipòtesi Iris, segond la quàl l’aument de la temperadura de la superfice del mar in di zòn tropicàj la produsarìss ona sbassada de la formazion di cirr e donca on aument del calor disperdùu in del spazzi per mèzz de la radiazion infrarossa. Quèll’ipotesi chì, a la quàl di alter scienziàa ghe dànn contra,  la sarìss inveci stada confermada de on studi che l’è vegnùu adrée, miss foeura in del 2007, e menàa del  scienziàa de l'atmosfera Roy Spencer e alter, cont el doperà di misur fàa cont i satèllit modèrni.


El ciclo de l'acqua a l’è vun di cicli vitàj del sistèma Tèrra o ben la succession di fluss e di fenòmen de circolazion de l'acqua in del'interno l'idrosfera comprés i  cambiament de stato fisich de l'acqua medesima per via di scambi de massa de acqua che sutten a 'ndà innanz  tra l’atmosfera e la crosta terrèstra travèrs i acqui superficiaj, i acqui sotterrani e i organismi. De là de l’accumulazion in di vari canton del pianètta ( per esempi i oceani, i mar e i lagh), i vari cicli che l’acqua terrèstra la compìss trànn denter quèj procèss fisigh chì: svaporament, condensa, precipitazion, infiltrazion, fluss superficial, fluss sotterrani. La scienza che la studia el ciclo de l'acqua a l’è l'idrologia.
A gh’è minga on prencippi o ‘na fin in del ciclo de l'acqua: i molecol de acqua hinn semper ‘drée a moeuvess fra i vari compartiment (o resèrv) de l’idrosfera terrèstra per mèzz di procèss fisich. L’acqua la svàpora di oceani, e la va a fa su i nivol di quaàj poeu la torna de noeuv in tèrra. L’è minga vèra, tuttamanch, che l’acqua  la ghe vaga adrée a quèll ciclo chì dona manera ordinada: innanz de raggiòng i oceani, de fàtt, la pò svaporà, condensà, borlà giò e scorr in superfice per tanti vòlt.
El svaporament a l’è el trasferiment de l'acqua di còrp idrich superficiàj a l'atmosfera. Quèst trasferiment chì el succed per via de on passagg de stat de la fase liquida a la fase vapor.  Se insèma al svaporament se considera anca la traspirazion di piant a se parla del procèss de la  svapo-traspirazion. El 96% de l'acqua atmosferega la ven del svaporament, inveci el 1% de la traspirazion.
La condensa a l'è el passagg del stat gazos a quèll liquid; in del ciclo idrologich (o de l'acqua) el vapor de acqua el raggiòng ‘na cèrta altèzza indoe se troeuven i nucli de condensa (o ben di micro-partìcol  de varia natura che ciapen su l’acqua e donca ghe partècipen in di procèss de formazion, o ben de condensa di nivol in atmosfera) ch'a hinn di partìcol piccolìssim che insèma fànn su i  nivol.
La precipitazion a l’è fada su de vapor de acqua dòpo che ‘l s’è condensàa in forma de nivol e che ‘l'è borlàa giò in su la superfice terrèstra perlopù in forma de  pioeuva, ma anca de nev, tempèsta, rosada, brina o nebbia. I gòtt se mètten insèma travèrs on fenòmen ciamàa coalescenza (o ben on fenòmen fisich per mèzz del quàl i gott del on liquid, i boll de on vapor oppùr i partìcol de on sòlid se mètten insèma a fa su di entitàa pussée gròss).
L'infiltrazion a l’è el passagg de l'acqua da la superfice ai acqui sotterrani. L'frazión de acqua che la se infiltra la dipend de la permeabilità del terrén o de la ròccia e de alter fattór. I acqui sotterrani tenden a moeuvess adàsi adàsi, inscì che l’acqua la tornà de noeuv in su la superfice dòpo l’accumulazion ind on aves de lì a on perìod de temp quaj vòlta anca d’ona miara de ann. L'acqua la torna de noeuv in su la superfice a ‘n’altèzza inferiora de quèlla del pòst indoe la s’è infiltrada, sòta l’azion de la fòrza de gravità e di pression indòtt de lee.
El fluss superficial l’inclùd tucc i manér dopràd de l’acqua superficiàl per  moeuvess in discesa vèrs el mar. L'acqua che la scorr in di riàa e in di fiùmm la pò fermàss in di lagh per un poo de temp. Minga tuta l’acqua la torna de neouv al mar scorrend, de già che la pupart la svapora innanz de raggiòng el mar o on àves.
El fluss sotterrani l’è el moviment de l’acqua ind l’intèrno de la tèrra sia in di zòn insatur sia in di àves. Dòpo l'infiltrazion l'acqua superficiàl la pò tornàgh de noeuv a la superfice oppùr vèss scaregada in del mar.
La massa complessiva de acqua del ciclo l'è costanta, e inscì anca la quantitàa de acqua de ògni risèrva, donca, in media, la quantitàa de acqua che la va via de ògni risèrva l’è l’istèessa de quèlla la ghe va denter.
In su la tabèlla  de fianch se veden i valór de bilanc global; a vedè lilinscì  a se nòta ‘n'eccedenza del fluss del svaporament di oceani rispètt a i precipitazion, inveci in su la tèrra la proporzión a l’è a l’incontrari. La differenza tra la precipitazion e ‘l svaporament a l’è in del’insèma de 363  km³/anno, e l’ingenera el fluss superficial di acqui, e quèst l’equilibra de noeuv el bilanc de massa.
De già che 'l svaporament e la precipitazion fànn su on fluss 5053 km³/anno e ‘l volùmm complessiv de acqua a l’è de 15,53 km³, ne ven foeura che l’acqua complessiva ind l’atmosfera la ven renovada circa 30 vòlt ògni ann; in alter paròll, el temp medi de residenza de l'acqua ind l’atmosfera a l’è pu o manc de 12 dì.
In del ciclo idrològich ‘na risèrva la rappresenta l'acqua contegnùda denter in vun di vari passagg del ciclo. La riserva pussée granda a l’è quèlla di oceani, che gh'hànn denter el 97% de l'acqua del pianètta; gh’è ancasì l’acqua in forma sòlida di giazzee. L'acqua che gh’è in di organismi a l’è inscambi la risèrva pussée piscinina.
El volumm di risèrv de acqua dolza, in particolar quèj disponìbil de vèss doperàd de l’òmm, el fa su i risèrv idrich che l’òmm el gh’hà besògn.
El temp de residenza a l’è el temp medi che i molecol de acqua stànn ind ona risèrva; a l’è ‘na misura del perìod medi che l’acqua l’è stada dent in quèlla risèrva là anca se ona soa frazion la ghe sta denter per on perìod de temp inferior, e on altra per on perìod de temp superiór. I acqui sotterrani pòden passàa pussée de mila ann sòta la superfice; l'acqua che la stà denter in quèlla risèrva chì per di temp molto longh l’è ciamada acqua fòssil. L'acqua conservada in del soeul la ghe rèsta là per pòch temp, perché l’è spantagada ind on trat suttìl in su tutta la Tèrra e la va perduda a la svèlta per via del svaporament, de la traspirazion, del fluss superficial o per i infiltrazion in di àves. Dòpo de l'evaporazion l'acqua la rèsta dent ind l’atmosfera pu o manc 12 dì innanz de borlà giò de noeuv al soeul.
La manera pussée comun de calcolà el temp de residenza a l’è quèlla de la leg de la conservazion de la massa.
El ciclo de l'acqua el ricev l’energia del Sol. El 86% de l'evaporazion complessiva la succed in di oceani, e la fa sbassà la soa temperadura per svaporament. Senza quèll'effètt de raffreddament chì l’effètt sèrra el farìss andà su la temperadura de la superfice fin a 67 °C, e tutt el pianètta el sarìss pussée cald.
La pupart de l’energia solar la scalda i mar tropicaj. Dòpo el svaporament, el vapor de acqua el va su ind l’atmosfera e ‘l ven solntanàa di tròpich di vent. La pupart del vapor la condensa ind la zòna de convergenza equatorial, e donca el manda foeura el calor sconduu che ‘l scalda l’aria; quèll fenòmen chì, a sò turno el ghe fornìss de l’energia a la  circolazion atmosferega.
In del sècol indrée el ciclo de l’acqua l’è vegnùu pussée fòrt , per via de l’aument di tass de svaporament e precipitazion. Quèst l’è quèll che i scienziàa se spètten a càaosa del riscaldament global, dato che i temperadur pussée alt fann levà su el tass del svaporament.
La ritirada di giazzee a l’è anca lee on esempi del cambiament che l’è ‘dree a succed, dato che l’appòrt de acqua ai giazzee l’è nò assèe de compensà la pèridita per deslenguada e sublimazion. Del 1850, ch’a l’è ann che l’è finida la piccola era glacial comenzada in del sècol quèll di quattòrdes, e i ann adrée la ritirada di giazzee l’è stada importanta.
Anche sti attivitià di òmen chì pòden fa el sò lavorà in del’alterà el ciclo idrològich.
El tragh via l’acqua ai fiumm;
El ciclo de l'acqua a l’è vun infra i cicli biogeochimich. Di alter cicli important hinn el ciclo del carbòni e ‘l ciclo de l'azòto.
Intanta che l’acqua la scorr sora e sòta la tèrra, lee la cata su e la moeuv di partìcol de soeul e di alter depòsit, sal mineraj e di alter compòst chimich deslenguàagh denter, compagn di inquinant. I oceani hinn salàa per via de quèll  traspòrt del sal chì, el sal poeu el rèsta ind del mar, quand che l’acqua la svapora.


L'Union di Republegh Socialist Sovietegh (in russ Союз Советских Социалистических Республик), cognossuda anca cont el nomm de Union Sovietega, Сов́етский Со́юз, l'è stada ona republega federala comunista del Eurasia.
L'è nassuda el 30 de december del 1922 da la Russia Zarista e la borlada sgiò el 26 de december del 1991, despoeu de vess stada ona superpotenza. Al moment del sò deslenguament, la gh'aea 15 republegh che la feven su. La pussee granda l'era la RSSF Russa, che incoeu l'è la Russia.
L'URSS l'era on paes monopartitegh: l'unegh partii accetaa l'era el Partii Comunista del Union Sovietega, traa innanz de on Segratari General e del Politburo.
In del febrar del 1917, a Pietrograd, la gent la s'è volzaa su contra 'l Regim Zarista e l'è gnuu faa su on governa traa innanz del princip Georgij Evgen'evič L'vov e anch ona Duma. El 15 de marz el Zar Nicola II el s'è traa seruch, dopo che la gent l'ha volzaa i pugn.
El 7 de magg i Bolsevich fan la parposta de dà 'l poder ai soviet di lavorador, e 'l se met insemma on governa provvisori traa innanz del Aleksandr Fëdorovič Kerenskij.
El 7 de november del 1917, i comunista toeuven in pugn el Palazz d'Invern: a l'è la Rivoluzion de Otober, e'l vegn mettuu 'nsemma 'n governa provvisori traa innanz del Lenin.
Quell governa chi 'l firma ona pas inscì de 'gnì foeura da la guerra e daggh l'indipendenza a di paes sota 'l controll del Zar.
In del 1918 a'l nass l'Armada Rossa, che la fa veng al governa di comunista la guerra civila, indoa 17 govern hann combatuu per el controll del Paes, che la finiss in del 1921. Intant a l'è in vigor el sistema del comunism de guerra, rigida applicazion del comunism che la permett al Paes de soraviv a la guerra.
A la fin de la guerra el Lenin da l'indipendenza a di territori e ona granda autonomia a di paes. In del 1924 el Regn d'Italia, per volè del Mussolini, recognoss el govern comunista.
Despoeu la mort del Lenin, gh'è stada ona lotta in del Partii Comunista per el poder, e la fazion del Stalin, che la sostegn la teoria del socialism domà in on paes, la vinc. I avversari, guidaa dal Trockij, sostenidor de la teoria de la rivoluzion internazional, van in esili.
El Stalin fa subit ona politega de industrializzazion e de espansion agricola. Ha ampliaa anca i Polizii segret, e ha mandaa on fracch de gent in di Gulag, soratutt in del period di Grandi Purgh.
L'URSS l'è staa l'unegh paes a jutà la Repuglega Spagnoeula contra el Francisco Franco, tra el 1936 e 'l 1939.
A la fin, ha vinciuu el govern nazionalista del Franco.
In del 1939 l'URSS ha firmaa on patt de non aggression con la Germania Nazista, e ciappa de noeuv i republegh baltegh.
S'è anca spartida segretament la Polònia con i nazista.
Poeu, la Germania ha tradii el patt e ha attaccà l'URSS. In del 1945, i soldaa sovietegh han ciappaa Berlin, levand su la bandiera rossa in de la città nazista.
Gh'hinn staa pussee de 20 milion de mort.
In del 1953, el Stalin moeur. Gh'è in del partii ona lotta per el poder, e 'l Nikita Sergeevič Chruščëv la vinc.
El Chruščëv denuncia pubblicament el Stalin 'me tirann che ha creaa on important cult de la personalità, e quest ha daa di problema cont i element pussee condervativ del PCUS.
Sota el sò controll, l'URSS ha protegiuu i paes sota el colonialism europee, per esempi in del 1956, el Egitt. Vun di moment pussee dur in del sò govern l'è stada la Crisi di Missil de Cuba, indoa i dò paes han ris'ciaa la guera nuclear. A la fin, i sovietegh han lassaa Cuba, e i american han levaa i missil in Turchia e in Italia.
In del 1964 vegn destituii perchè l'era ritegnuu mia bon de governà, e vegn metuu al govern el Leonid Il'ič Brežnev, che 'l governa fin a la sò mort, in del 1982.
Sota el sò govern, l'economia sovietega l'è cressuda, e hinn staa produu on fracch de noeuv prodott per i famej. Dal punt de vista economegh, l'è staa el period miglior per i cittadin russ da la mort del Stalin.
Lung el govern Brežnev el comunism pareva drè a "vinc": I USA seven in recession, e la Guerra del Vientam l'è stada vinciuda dai comunista del Nord.
Despoeu i govern minga lung del Jurij Vladimirovič Andropov e del Konstantin Ustinovič Černenko, ch'i seven i brasc destr del Bresnev, l'è elegiuu president el Michail Sergeevič Gorbačëv, che, in di agn '80, ha reformaa el sistema di govern del paes, con la soa Perestrojka, che la modificava radicalment el comunism, mettend la proprietà privata, pussee libertà in de la gestion di aziend e ona federazion pussee larga e la soa Glasnost, la trasparenza di att, legg e problema del PCUS in di confront de la popolazion sovietega.
Important anca la Dottrina Sinatra, cha la consentiva ai paes del Patt de Varsavia de abolì liberament el comunism e de andà foeura dal controll del URSS, quand prima i paes i eren obligaa a combatt contra la diffusion del capitalism in di paes amis.
In del 1990, la Germania del Est la se uniss a quela del Ovest, e in del giugn 1991 el Comecon vegn abolii, sigutà despoeu, el 1 de lugl, dal Patt de Varsavia.
Ma el pont pussee important di sò reform, quell che per lu l'avaria salvaa l'Union el saria staa on noeuv trattaa de federazion che 'l gh'aveva de scassà l'URSS in favor de l'Union di Stat Sovran e giamò approvaa in prima lecciura da noeuv republegh, ma che l'è no staa firmaa per el Colp de Stat.
In del agost 1991 di politegh mia a favor di idee del Gorbačëv (Gennadij Ivanovič Janaev, nominaa President del URSS e Dmitrij Timofeevič Jazov) proeuven a fà on colp de stat, che 'l vegn evitaa anca grazie a la vos granda del Boris Nikolaevič El'cin, president de la RSSF Russa, contrapposta a quela del Janaev.
El 8 de december del 1991 i president de Russia, Ucraina e Belorussia firmen on trataa che 'l decreta la fin del URSS. A la fin, el 25 de december, el Gorbačëv el da i sò dimission de President del URSS, e 'l 26 el Soviet Suprem el decreta el deslenguament official del paes, e per l'ultema volta la Bandera rossa la vegn issada in sul tecc del Cremlin.
In di fatt, el paes l'era giamò in cris, e di republegh aveven giamò deciaraa l'indipendenza:
21 settember - ArmeniaL'eredita politica e militar del URSS l'è stada ciapada da la Russia.
L'unegh partii legal in URSS l'era el Partii Comunista del Union Sovietega, e legalment el govern l'era democrategh, anca se in pratega el govern l'era in man del govern central.
L'URSS l'era ona federazion con diritt de secession. A la fin del URSS, gh'even 15 republegh:
L'URSS l'era on paes socialista, con l'agricoltura collettivizada e indoa quasi tucc i mezz de produzion i eren del govern.
La costituzion diseva che i mezz de produzion pòden vess o de la Nazion o de ona Cooperativa, ma era legal anca la picola azienda de fameja, se gh'even no di dipendent.
El 23 de genar del 1918 i Soviet decreten la Separazion Stat-Gesa, e donca el paes el deventa offizialment laich, ma de facto l'era ateo. El governo el sosteneva l'ateism, ma la Costituzion parlava de libertà de religion e de coscenza.
La Gesa Ortodossa ha perduu tucc i previlesg, 'me l'esclusion di tass e dal servizzi militar, e per on cert period l'è stada anca perseguitada.
El matrimoni religios l'è staa abolì, e a hinn convertii a musee, scoeur o anca buttà giò tucc i ges su la terra nazional.
Longh la Guerra Mondia, el Stalin ha domandaa ai Ortodoss de juttà i soldaa al front, sospendend la campagna contra la religion, che l'è tornada bella fort sotta el governo del Chruščëv, ma a l'è sigutada anca dai govern ch'hinn vegnuu despoeu. Domà cont el Gorbačëv la religion l'è stada tollerada, e ha mituu la Libertà de cult, inveci del Ateism de Stat.
El govern sovietegh gestiva on isitut per l'ateism scentifegh, saraa despoeu la fin de l'URSS in del 1991.
In URSS gh'era el divorzi dal 1 de dicember del 1917, e l'abort dal 1920, anca se 'l Stalin l'ha limitaa fes in del 1935, rimetuu in del 1955.
L'omicidi per compassion l'era depenalizaa, donca in di fatt eutanasia e suicidi assistii eren legai.  L'omosesssualità l'era illegal.
La scenza sovietega, soratutt per la corsa al spazzi, l'è stada caraterizada da ona costanta competizion cont i USA.
In del 1957 el Sputnik 1, primm satelit del mond, vegn mandaa in orbita dal URSS.
In del 1961 el sovietegh Jurij Alekseevič Gagarin l'è el primm òmm ad andà in del spazzi.
I sovietegh han mandaa in del spazzi anca la stazion MIR, progetada per stà in del spazzi 5 agn, le rimanuda 15, anca se con di difficultà.
16 cittadin de l'Union han vincuu el Premi Nobel.


Cont el termen orientament sessual se indica l'attrazion emozionala, romantega e/o sessuala d'ona persònna vers gent del sess istess, de l'alter sess putost che de tucc e duu. El termen el pò riferiss, oltra, a on ses d'identitaa sociala che la persònna fà-sù sora la baa de quest attrazion chì, di comportament che ne deriven e da l'appartenenza a ona comunitaa d'individov che gh'hann l'orientament sessual istess.
A l'è important notà che l'orientament sessual a l'è ona ròbba diversa dal sess biologegh, da l'identitaa de gener e dal ròll de gener; quest chì infatt definissen, respettivament, el sess genetegh d'ona persònna fissaa di cromosòm sessuai, el gener che la persònna la sent d'avegh (o vera se la persònna se la identifega comè mas'c putost che comè femena) e i norm sociai sora el comportament de omen e dònn relativ a ona determinada cultura e period.
El concett de orientament sessual el se pò aplicà anca a tant specii del mond animal, indue gh'hinn i stess tipp de orientament che gh'ha l'omm. Tutavia, la sessualitaa di animal a l'è desferenziada da specia a specia e da quella di omen, e donca fà parallelism a l'è difizil.
I studii scientifegh faa in del cors de agn hann desmostraa che l'orientament sessual el gh'ha on "crespin" specifegh, che 'l pò andà da la completa attrazion vers individov del sess istess a la completa attrazion vers persònn del sess oponuu; tutavia, vegnen de solet dovraa trii categorii per definì l'orientament sessual: eterosessual, omosessual (lesbigh e gay) e bisessual - respettivament, attrazion vers persònn del sess istess, del sess oponuu e de tucc e duu i sess. Di quai vòlt, el vegn consideraa on orientament sessual anca l'asessualitaa; a gh'hinn, oltra, di definizion che gh'hann ona vision pussee slargada de l'orientament sessual, e ciappen-dent la pansessualitaa e la polisessualitaa.
La magior part di definizion de orientament sessual disen che l'è ona component psicològega, comè la direzion di desiderii erotegh d'on individov, putost che ona component comportamentala, che la se concentra sora el sess del compagn, de la compagna o di compagn de l'individov. La vision di scienziaa e di professionist a l'è pussee slargada e la dis che "i principai attrazion che formen i baa per l'orientament sessual che i adult gh'hann vegnen foeura de solet intra la fin de l'infanzia e 'l primm period de l'adolescenza".
L'orientament sessual a l'è divers da l'attivitaa sessuala, che la pò anca minga-respeggià l'orientament sessual d'ona persònna.
Tucc i tipp d'orientament sessual a hinn form normai che i esser uman gh'hann per  intrezzà rapòrt afettiv; a dispett de stereotipp spantegaa che disen che i persònn cont on orientament sessual divers da quel eterosessual a hinn desturbaa o minga-normai, la ricerca scientifega ha desmostraa che 'l gh'è nissun conligament intra la psicopatologia e l'orientament omosessual putost che bisessual, e donca la definizion de omosessualitaa comè "desorden mental" a l'è stada bandonada da temp di associazion che overen in de l'ambit.
El vegn, ona quai vòlta, dovraa el termen "preferenza sessuala" comè sinonem de "orientament sessual"; tutavia quest duu termen gh'hann on significaa desferenziaa in de l'ambit psicològegh. El termen "preferenza", infatt, el voeur dì che 'l ghe sarïa on quai grad de liber scerniment de l'orientament sessual d'ognidun; quel scerniment chì, però, minga tucc ghe l'hann e, poeu, in de la ricerca psicologega a l'è staa troeuvaa.
El termen "preferenza sessuala" a l'è dovraa sorattucc da quij che disen che l'orientament sessual e 'l desideri sessual se pòden scernì, e anca da quij che creded che se pò minga parlà d'on definii orientament sessual finn a ona determinada etaa (donca, contra a quij che pensen che la sessualitaa a l'è determinada da fattor genetegh e/o evolutiv ch'apartegnerïen, inscì, a la primma infanzia).
Segond la scienza, l'orientament sessual el se definiss de solet in de la primma infanzia; a gh'è però minga on consens definitiv intra i scienziaa sora i reson esatt perchè ona persònna la desvilupa on orientament sessual eterosessual, bisessual o omosessual. Tendenzialment i caus hinn ricercaa in on insemm de influenz genetegh, ormonai e ambientai, ma hinn minga vegnuu-foeura proeuv definitiv al resguard; la punion spantegada che la dis che  abus sessuai, fatt traumategh putost che ona cura o educazion sbajada di fieou poden influenzà el desvilupp de l'orientament sessual, è priva d'evidenz scientifegh.
A l'è invece largament condividuu intra i studios el fatt che l'orientament sessual el se scern minga, e anca el fatt che l'orientament sessual el pò minga vess mudaa artificialment (a travers i inscì ciamaa "terapi riparativ", che, anzi, a hinn de spess negativ per i persònn che i fann).
El sentor del pròpi orientament sessual el scomincia generalment a definiss intra la media infanzia e la primma adolescenza, ma la varia enormement da persònna a persònna e l'è indipendent da l'attivitaa sessuala vera e pròpia: per esempi, on individov el pò identificass comè eterosessual, bisessual putost che omosessual anca prima d'avè avuu rapòrt sessuai, e anca 'l contrari. El va, oltra, consideraa che la presenza de pregiudizzi e descrimenazion in de la societaa costituissen on impediment, per i persònn cont on orientament sessual omosessual putost che bisessual, a capì de bon el soeu orientament.
Eterosessualitàa a l'è 'l termen social taccaa a quij persònn che se senten tiraa sentimentalment e erotegament vers persònn de l'alter sess; la paròlla la riva dal grech heteros ("alter", "divers"). L'eterosessualitaa a l'è orientament sessual pussee spampanaa (sia intra i esser uman sia in squas tucc i speci animal, foeura d'ona quai eccezion), si come la fissa la capacitaa di speci de andà innanz.
L'orientament sessual eterosessual a l'è rapresentaa da la comparsa, in de la sfera de la coscienza, de sentiment, penser erotegh e fantasii sessuai (in de la magioranza di cas a partì da la pubertaa) che riguarden individov del sess oponuu.
L'omosessualitaa a l'è 'l termen social taccaa a quij persònn che proven attrazion psicofisega per individov del sess istess: la paròlla la vegn dal grech homos ("istess", "inguaa", donca chi che 'l dirig la sò attenzion a chi a l'è inguaa a sè). La definiss in modo specifegh el rapòrt intercorent intra on òmm cont on alter òmm (in manera generiga indicaa incoeu cont el termen "gay") putost che 'l rapòrt intercorent intra ona dònna cont on'altra dònna (in manera generiga indicaa incoeu cont el termen "lesbica").
L'orientament omosessual a l'è rapresentaa da la comparsa, in de la sfera de la coscienza, de sentiment, penser erotegh e fantasii sessuai cont on individov del sess istess. El gh'ha minga de vess confonduu cont l'effemenatezza tout court (anca se i duu ròbb a vegnen de spess associaa), che la costituiss minga on caratter tipegh de l'omosessualitaa, anca se pò rapresentagh ona di form.
La bisessualitaa a l'è definida comè l'attrazion vers persònn de tucc e duu i sess, donca sia omen che dònn, cont inguaa intensitaa e forza, senza rivà mai a "scernì" de bon nissun di duu orientament scrivuu de sora.
L'orientament sessual bisessual a l'è rapresentaa da la comparsa, in de la sfera de la coscienza, de sentiment, penser erotegh e fantasii sessuai che riguarden ugualment individov del sess istess e individov del sess oponuu. In de la sub-cultura giovanila emo, el concett de bisessualitaa ha semper pussee avuu on valsent positiv.
A l'è la totala mancanza d'attrazion vers tucc i gener/sess. El moviment asessual ha desmostraa la sussistenza de duu element de l'attrazion, quel erotegh e quel romantegh, che in de l'ambit de l'orientament individual poden vessegh anca indiperlor. Oltra a quij che proven minga nissuna forma o grad d'attrazion, la comunitaa aseussuala la gh'ha denter anca quij che hinn tiraa da on queighedun o ona queighedunna ma senza la part erotega, e quij che gh'hann on bass livell de attrazion.
A gh'hinn alter modd de considerà l'orientament sessual, dovraa, per la magior part, da quij che rigetten i definizion "rigoros" (esattament) dovraa per la sessualitaa umana, pansessualitaa e polisessualitaa: la primma a l'è adottada da quij persònn che consideren de podè vess tiraa d'ona persònna indipendentement dal sò sess o gener, menter la segonda la vegn dovrada di persònn che pensen de podè vess tiraa da persònn de sess e gener divers, ma refuden la netta spartizion intra sess maschil e sess feminil.
(EN) American Psychological Association: What is sexual orientation?.
(EN) American Psychological Association: Answers to your questions for a better understanding of sexual orientation and homosexuality.
(EN) Magnus Hirschfeld Archive of Sexology, presso la Humboldt University di Berlino.


El fulmin o fulmen (o saètta) a l'è ona scarega elettrega de dimension bei grand in de l'atmosfera.
La nass in tra duu corp cont ona diferenza bella volta de potenzial elettregh.
I fulmin che se veden mèj hinn quei in tra i nigol e 'l soeul: però gh'è anca di fulmin in tra dò nigol (ciamàa saètt ), o anca denter l'istèssa nigola. Gh'è staa di cas de saett in tra 'na nigola e on reoplan. I pussee rar de tucc hinn quei che nassen del terren fin su ai nigol.
El nomm saètta el deriva del latin "sagitta", che 'l voeur dì freccia.
In condizion de bèl temp el camp eléttrich a l’è dirètt de bass, de già che la Tèrra la gh’ha la carega elèttrica negativa rispètt al ciél. In condizion del bèl temp el valor del camp elèttrich a l’è E=180 V/m e in su tutta la Tèrra la se forma ona corrent de bel temp de 180 A. La corrent del bèl temp l’è bilanciada di fulmin che succeden in del cors di temporaj.
In del cors di temporaj i nivol hinn caregà in manera negativa a la base e positiva de sora. Quand che ‘l ven superàa on cèrt valor limit del camp elèttric infra la part de bass de la nivola e ‘l soeul el succed el fulmen.  Se la differenza de carega a l’è infra i nivol arent el pò anca succed de ona nivola a al’altra.
La scarega nivola-soeul la succed in du temp:
prima la ven giò ona scarega guida o pilòta che la part quand che la carega ind la nivol la superà ona cèrta soja. La scarega pilòta la va giò cont ona velocità de 8000km/s e la ionizza adrèe al sò percors.
quand che la scarega pilòta la riva visin al soeul (50-100m) la ven su del soeul la scarega de ritorna fada su de on fluss de caregh positiv che vegnen su de la superfice terrèstra.La scia del fulmen la pò vèss vista quand che i dò scàregh se incontren.Gh’è trii meccanismi de caregà i nivol:
Per via  del camp elèttric normal in condizion de bèl temp i gott pussée gròss ch’hinn ‘drée a borlà giò gh’hànn la carega positiva vèrs el soeul e negativa de l’altra part (perché s’hinn elettrizzàa per induzion elettrostatega). Quand che borlen giò incontren i gott e cristaj de giazz piscinìtt che inveci hinn tràa su de la corrent ascendenta. Quan che se incontren la gotta pussée gròssa caregada in manera positiva de bass ghe da la sò carega positiva a quèj piscinìtt e cont el borlà giò se portà adrée ind la part bassa de la nivola la carega negativa, inveci i gottin vann su e se porten adrée la carega positiva. La part de bass de la nivola l’è caregada in manera negativa e la fa caregà el soeul in manera positiva per induzion.
Segond el meccanismo minga induttiv i cristàj de giazz pussée frècc ghe dann la sò carega elèttrega negativa ai granèj pussée gròss ch’hinn ‘drée a borlàa giò, per differenza de temperadura. I granèj pussée gròss poeu van giò e quèj pussée piscinìtt vann su compagn che in del meccanismo induttivo.
El pò succed anca cont el benl temp che di boll d'aria caregà in manera positivà menen su dal soeul la carega elèttrica.
El tipo de fulmin el dipend de com’è che i caregh elèttrich de segn contrari hinn spartìi de denter e intorna del cumulonemb.
Fulmin nivola-soeul ch’infra de lor gh’è:- i fùlmen negatìv (che se foeurmen infra la base negativa e ‘l soeul positiv);
- i fùlmen positiv (che se foeurmen infra la sommitàa de la nivola positiva e ‘l soeul negativ) ;
Fulmin nivola-aria, negativ o positiv anca in quèll caso chì.
On còrp ciappàa de on fùlmin e ven scaldàa per effètt Joule, e i grand corrent che passen pòden, second i casi, brusàll o fóndell al moment; quand che on fulmin el se scàrega ind l’acqua, la pò vaporizzàla.
Quand che on fulmin el ciapa ‘na persòna, a se parla de ‘l fulminà: ind ona frazion de second on fulmine el pò danneggià el cervèll e fermà el coeur. Dato che l'impùls elèttrich a l’è caratterizzàa anca de alt freguenz , ona part de la corrent la corr via in su la superfice del còrp, de manera de brusà la pèll. Se stima, che in del cors de on ann, pussée de mila persòn vegnen ciapàd de on fulmin.
Anca se on persòna l’è nò caipada direttament, on fulmin el pò tuttamanch provocàgh di dàgn grave. L’onda d’urto la pò ciappà denter i persòn arent, spostàj e stordìj. Se ‘l  fulmin el si scarega in su on alber, chèsschì el s’cioppa per via de la vaporizzazion improvvisa de la linfa e ‘l manda foeura di schégg. A vèss ciapà de on fulmin a l’ on avveniment nò tròpp probabil, man nanca rarissìm, s’a se gh’hànn minga i giust precauzion quand che ‘l pò succed. Al fin de diminuìnn i ris’c se duperen i parafulmin.  i scaregh elèttregh hinn tràd visìn de la presenza di materiàj conduttor oppur de energia ind i sò vari form, e, anca se el materiàl a l’è l’istèss tenden a concentràss in sui pont. Defàtt, la densità de càrega elèttrica (rappòrt tra la càrega del còrpo e la soa superfice) misurabil ind on material conduttor  al’è massima ind i sò pont e ind di sò spigoj indoe tenden a concentrass i partìcol elèttrich liber, de già che come che la carega q a l’è costanta, cont  el diminuì de la superfice S del còrp l’aumenta la densità di carega: a l’è second quèll princippi chì che ‘l funziona el parafulmin.
La ca’, compagn de tucc i loeugh ciùs hinn on ripàr sicur in caso de temporal. Dedenter se consiglia de:
doprà minga i pareggiadur  conligàd con la red elèttrica e i telefon fiss foeura che quèj senza fil;
toccà ming i element de metàll ‘me i tubi e i part de metàll di pòrt e i finester;
fa nò la dòccia, lavà i piàtt e ‘vègh nò di contàtt con l’acqua;
Tegnì ona distanza d’on quaj meter di pòrt e i finèster.In di loeugh ciùs i cellulàr a doperà i cellular a l’è sicùr che el so camp elettromagnetich a l’è nò assée de tirà visìn i fulmin.L'otomòbil e i reoplàn hinn quasi sicur perché hinn ona gabbia del Faraday e donca tajen foeura l’ambient dedenter di camp elèttrostatich che gh’è de foeura.
Se gh’è nò on loeugh ciùs, la posizion pussée sicura a l’è de stà piagà in sui genoeucc, de stà minga in pe o trà in sul terren, e anca de stà nò in grupp con di alter persòn. La vesinanza de ròbb sporgent, compagn di alber, e pal e ‘l contàtt con di mass d'acqua, ‘me ’l mar e i lagh, a hinn di sorgent de ris’c. El còrpo uman a l’è on conduttor elèttrìch: per quèst la posizion piegada in sui genoeucc, e distant di alter, a l’è quèlla che la spiscinìss la superfice conduttora e del scambi de calor che la podariss trà visin on fulmin. .
Ona part de l'energia del fulmin (circa el 10%) a l'è spanduda 'me ond radio.
Ona radioAM in su ona freguenza libera de trasmission la pò rilevà i fulmin fina a 160 Km de distanza in del cors del dì e fin anca a 300-400 km de nòtt. I fulmin pròvochen di scrìzz de 0,2-2 second ciascehdun.
Di interferenz longh e uniform (che duren 2-3 second) insegnen di scàreg che vegnen domà de l'incuden del cumulonemb, e hinn tipich di temporaj ch'hinn 'drée a mangiàss foeura.
Di interferenz curt e irregolar (che duren 0,2-2 second)  insegn di scaregh svèlt tipich di noeuv cèllul de temporal ch'hinn'drèe a fass su.
Tuttamanch domà cont el scultà i fulmin con la radio l'è difficil prevedè el mòto de on temporal de già che l'è difficil de capì qual'è che l'è el temporal de indoe vegnen, anca se per mèzz de quèll sistèma chì a se pò rilevà on temporal innanz che 'l pòda vèss vedùu.
El fulminometro a l'è 'na rete de antènn de rilevà i fulmin e capìnn anca la sò posizion.


Cittaa fantasma a l'è ona fras derivada da la lengua inglesa ghost town che la desegna ona cittaa bandonada.
I motiv a pouden vess sociaj, comè el falliment de l'economia locala e/o l'emigrazion de la popolazion vers post pussee ricch, putost che depos guerr o disaster naturaj.
El termin el vegn doperaa anca cont on sens negativ inquand el se parla de post indue la popolazion a l'è andada-giò tant rispett al passaa. El se pò doperà anca per cittaa fantasma parziaj, comè Tonopah in del Nevada, o quarter disabitaa, comè el quarter Love Canal de Niagara Falls.
Ghe hinn, olter, cittaa fantasma ch'a hinn deventaa turistigh e che, donca, g'hann marcaa intraa mersì al turism, comè Oatman in Arizona putost che on quaj sit in Egitt, ma che poden minga soraviv senza el turism istess. Anca Craco, in Basilicada, a l'è on destin turistigh e a l'è staa anca ona longazion d'ona pellicola.
Ona cittaa fantasma la pò vess, oltra, on sit archeologich indue 'l gh'è pocch o nagott sora la superficia, comè Babilonia. Ona quaj cittaa fantasma la rinass comè cittaa vivent, 'mè Lissandria d'Egitt. De spess ona cittaa fantasma la g'ha on important valor artistigh e architettonigh, comè Vijayanagara in India o Changan in Cina. A g'hinn cittaa fantasm in aquas tutt i staa e i region important.
Intra i robb che a porten al bandon di cittaa se pò dì el vegnuu mancament de risors naturaj comè l'acqua, o de autostrad putost che ferovi che passen in mezz o passen minga puu per i cittaa (comè a l'è succeduu in tant cittaa fantasm de l'Ontari traversaa da la storiga Opeongo Line), el des'giustamen di attivitaa economigh da on quaj alter part, intervent di omen comè el strafalzament di autostrad (comè a l'è succeduu in tant cittaa che 'l se troeuvaven lungh la Route 66, in di Staa Unii, inquand a hinn staa faa-sù i pussee velos I-44 e I-40, inscì che i machin sarïen passaa puu in di cittaa chì), el strafalzament di fiumm (per esempi, el Lagh d'Aral), e i disaster nuclear comè Černobyl'. Cittaa fantasm a hinn staa creaa anca da epidemii; per esempi, ona quajdona cittaa de l'Arkansas oriental a l'è stada bandonada depos del squas total destrugament faa da la spagnoeua intra el 1918 e 'l 1919. Il medi-orient el g'ha anca tant cittaa fantasm creaa da la crodada di imper, putost che dal cambiament di politigh, che a faa deventaa di cittaa important socialment o economigament abitabel minga, comè Ctesifonte, in Iraq.
Anca disaster naturaj poden creà cittaa fantasm. Depus avè subii oltra 30 inondazion da inquand a l'è nassuda (1845), i abitant di Pattonsburg, nel Missouri, ghe n'hann avuu assee, depos duu alter inondazion in del 1993. Con l'ajutt del govern, tuta la cittaa a l'è stada recostruida a pocch chilometer de distanza, ciamandola "New Pattonsburg", lassand la vegia Pattonsburg bandonada.
Poden oltra vegnì a creass cittaa fantasm inquand la terra indue hinn la vegn confiscada dal govern, e tutt i abitant a hinn obligas a lassaj, comè quand la NASA la gh'aveva besogn d'on center de proeuva per la propulsion di razz e ha faa-sù el John C. Stennis Space Center in del Mississippi: ona granda prozion de territori (de 55 chilometer quadraa) adree a la zona de prouva vera e propia a l'è stada svoeujada, per via di potenziaj dagn faa di speriment su i razz, e inscì tutt i cittaa chì denter a hinn deventaa fantasm. a g'hinn anca cittaa fantasm somergiuu, creaa per la costruzion de digh. On esempi pò vess Loyston, in Tennessee, che l'è staa inondaa depos la creazion del Lagh Norris putost che 'l piscinin paes talian de Fabbriche di Careggine anca luu somergiuu depos la costruzion d'ona bazilla idriga. El vilagg el gh'è anca adess, ma a l'è staa reorganizzaa e recostruii pussee in alt.
Centralia (Pennsylvania), a l'è stada bandonada per via d'on foeugh sota terra, ma si come on quaj abitant ha deciduu de restà nonistant i priguer, la pò minga vess classificada comè ona vera cittaa fantasma.
Ona quaj cittaa fantasma l'ha cognossuu ona segonda vitta, de spess mersì al turism ch'el gh'è in di cittaa fantasma de importanza storiga, e che sostenta on'economia capazz de mantegnì i resident. Ad esempi, Walhalla, in Australia, a l'è deventada ona cittaa deserta depos che la sò minera d'or ha finii la sò attivitaa. In part per la fazil accessibilitaa e in part per la vicinanza a alter localitaa d'attrazion, Walhalla de recent l'ha avuu ona cressita in economia e popolazion.
La segonda cittaa d'Egitt, Lissandria d'Egitt, a l'era ona cittaa ricca in etaa antiga, ma a l'è decrinada durant l'età de mezz, e la s'è trasfurmaa in del desdottesim secol in d'ona cittaa fantasma, de domà 150 abitant. Domà l'etaa contemporanea l'ha veduu la sò cressita in ona cittaa de 3,5-5 milion de abitant.
El vilagg de Palestro a l'è staa fondaa di talian in del 1867 sora el fiumm Ossler in Cabilia ma a l'è staa destruu in del 1871 da ona confraternida musulmana di cabili.
La maggior part di immigraa europee in Argentina a hinn andà a abità indi cittaa, indue a gh'era pussee pussibelitaa de lavor, educazion e donca l'oportunitaa d'intraa nel ceto medi. In tant, in particolar, andaven a abità in di cittadin che a cresseven lungh i ferovii indue a gh'eren semper pussee freguent conligament feroviari, e a partì di agn trenta, anca assee bosin andaven indi grand cittaa.
Indi agn novanta tant paes a hinn deventaa di cittaa fantasm, inquand a hinn ultimaa i servizzi feroviari e i produu locaj a hinn staa sostituii da grand quantitaa de mercanzii importaa. Ona quaj cittaa fantasma arent ai cittaa (comè Villa Epecuén) ofren attrazion turistigh, specialment duran i fin-settimanna.
G'hinn di paes fantasm inde la foresta Amazzoniga brasiliana, comè Fordlândia.
A g'hinn di cittaa fantasma inde l'Ontari settentrional e central, in Columbia Britannica, Saskatchewan, Terranova e Labrador (vedi gli outport della Terranova) in Canada e in Québec. Ona quaj de quest queste cittaa chì a eren nassuu per l'estrazion del legn e/o di mineraj.
Depos i fatt del 1974 a Cipro, la part meridionala de Famagosta, ciamada anca Varosia/Maraş, a l'è stada bandonada di sò abitant. Adess che la disputa a l'è mingà stada trada, Varosia/Maraş a l'è devegnuda ona cittaa fantasma e on'attrazion turistiga.
Duecastelli a l'è ona cittadina istriana de epoca medievala bandonada in del 1715.
In Finlandia la maggior part di abitant a viven in di grand cittaa, e on quaj vilagg arent al confin russ e in Lapponia a hinn, al dì d'incoeu, bandonaa.
Quest process chì el seguta ai dì d'incoeu, cont el vilagg de Etzweiler, in del nord-ovest de la Germania, bandonaa in di agn novanta per fà post a ona minera de carbon.
Hashima a l'è stada ona cittaa mineraria giappones dal 1887 al 1974, che la se troeuvava insu l'isola cont el nom istess. Cognossuda ona volta per avegh avuu la maggior densitaa de popolazion al mond (in del 1959, a gh'eren 3.450 abitant per chilometer quadraa), l'isola a l'è stada bandonada inquand i miner de carbon a hinn staa saraa-sù.
La cittaa gresa de Vathia in del sud del Pelopones, a l'era ona tappa per i crosaa che partiven cont i nav per el Medi Orient. Al dì d'incoeu, Vathia a l'è ona cittaa bandonada.
Jonestown, in Guyana, a l'è diventada ona cittaa fantasma depos el suidici de massa de la comunitaa del "Tempi del Popol" che la viveva lì.
La cittaa mineraria de Kolmanskop, in Namibia, a l'è stada fondada di todesch in di primm agn del vintesim secol e a l'è, al dì d'incoeu, bandonada e piena de sabbia.
Pyramiden (parolla norvegesa, "la piramide", in russ: Пирамида) a l'era ona colonia russa de minacor in de l'arcipelagh di Svalbard, in Norvegia. A l'è stada fada-sù di svedes in del 1910, e venduda a l'Union Sovietega in del 1927. La colonia, cont ona popolazion de 1.000 personn, a l'è stada bandonada a la fin di agn novanta di sò propietarii (la societaa statala Trust Artikugol), e a l'è adess ona cittaa fantasma. A g'hinn minga proibizion per visità Pyramiden, ma la maggior part di edifis a l'è adess serrada. Comonque, senza on permess, i visitador a poden intrà minga in nissun di edifis, anca se i port hinn dervii. El se pò rivaa a Pyramiden fazilment in battell putost che in motoslitta e a hinn possibel visit guidaa (in russ, norveges e ingles).
Doupov a l'era ona cittaa ceco-slovacca al confin cont la Germania in origen abitada di todesch ch'a hinn staa paraa-via depos la segunda guera mondiala. In del 1967 a l'è stada giraa chì la pelicola de fantascienza Konec srpna v hotelu Ozon.
Ochate a l'è on vilagg che 'l se troeuva in del comun de Condado de Treviño, bandonaa in di agn vint, cont l'emigrazion di sò abidant vers alter cittaa visin. El se pò rivà minga chì in machina ma domà a pè. El borgh a l'è squas tutt destruu e domà ona quaj ca', ona tor de l'antiga gesa de San Michee e ona necropoli medievala a hinn anmò in bon staa. Ochate a l'è deventada famosa per di prusmaa fenomen paranormaj, ligaa ai UFO, si come la gh'è ona fotografia che la fà vedè on ogett minga identificaa sgorà visin al vilagg, anca se 'l se sà minga se 'l document chì a l'è ver de bon.
A volt, guerr e genocidii fermaven la vitta d'ona cittaa. Quest a l'è succeduu a la cittaa svedesa de Sjöstad, in dela provincia del Närke, in del 1260, inquand i settcent mercant de la cittaa hann traversaa el lagh giazzaa de Vättern e a hinn staa mazzaa tutt di danes. Donca, i danes a hinn andaa inanz vers la cittaa, l'hann destrugada e brusada. La cittaa a l'è stada puu costruida anmò.
Ona fattoria ciamada "Skyrstad", deroccament e on tesor in argent che ha faa-sù 4.000 moned a l'è tutt quell che scusa per testimoni la sò esistenza.
El vilagg turch de Kayaköy a l'è staa bandonaa di gres depos la guerra gresa-turca e 'l vegn doperaa al dì d'incoeu comè musee a l'avert.
La cittaa de Pripiat e donzenn de alter vilagg pussee piscinin in del nòrd de l'Ucraina a hinn staa bandonaa depos el disaster de Chernobyl.


El Servizzi ferroviari suburban de Praga, ciamaa Esko, a l'è el servizzi suburban operativ a Praga dal 9 de dicember 2007. Dal 2008, grazia a la costruzion del Nové Spojení, a l'è on tocch fondamental del straport praghes. A l'è operaa di České dráhy.
On primm servizzi de ferrovia metropolitana a l'è vert intorna al principi del secol quell de 20 cont l'elettrificazion di lign de la capitala ceca. A bon cunt, però, domà in del 1970 el se spantega debon el sistema de straport suburban cont i elettrotreni ČSD 541-452, che han reppresentaa on pont de svoeulta in del straport passegee e hinn deventaa on simbol praghes. Anca l'infrastruttura l'ha avuu besogn de renoeuvament in di lign e in di stazion.
Dopo di revamping e di soluzion provvisori in del 1997 a l'è introdott el CityElefant. Dal 1992 a gh'è on biliett integraa che 'l permett de doperà i biliett del straport municipal in su la ferrovia, finna ai 30 km foeura del center.
In di inondazion del 2002 e i blocch de la metropolitana el suburban l'ha avuu on roeul central in la mobilità de la città e hinn staa doperaa i lign e i treni a la soa massima possibilità, insemma a la red di tram e l'ha mostraa a la gent la necessità de renoeuvament del servizzi.
Dal dicember 2007 'sti servizzi a hinn offizialment ciamaa Esko cont el logo de la S. I lign a hinn staa nominaa in sens orari de S1 a S2 cont i lign de interconnession ciamaa cont i numer di lign che connetten.
Per el servizzi suburban a hinn doperaa tipicament:
Automotris ČD 854Pussee rarament a gh'è:


El fèrr de soppressà a l’è ‘n pìccol elettrodomèstich che ‘l ven dopràa in ca’ per "soppressà", o ben per fà via i piegh di tessuu che se fann adrée a la lavadura (in lavatrìs o a man) e a la sugadura. Ancaben el nòmm el vegna del materiál che ghe vegniven costruìi sti apparècc chì in antighità (el fèrr), i piàster di fèrr de soppressà modèrni hinn fàd su soratùtt de alumini  e di vòlt vegnen sottopòst a ‘n trattamént special per fa minga taccà i tessùu e faj scarligà pussée facilmént.
El primm attrèzz compàgn d’on fèrr de soppressà el risaliss al temp de la dinastìa Han (206 i.C. – 221 d.C.) e l’era on recipiént de bronz destinàa a contegnì la brasa incandescenta e 'l gh'aveva on mànich de lègn. De spèss i recipiént  éren ornàa in manera assosènn curada. El mànich l’éra de lègn per i fèrr pussée sempliz e d’avòri per chi di famili pussée ricch e nòbil. I román, per soppressà, i éren sòlit a scaldà di piáster de bronz fornìi de mànich e a passàj in sul tessùu.
Fina al medioevo gh’è stà minga de svilupp; i fèrr de soppressàa de fèrr battùu risalissen al sècol quèll di trèdes, e domà 'n sècol pussée tard se riva ai fèrr ottegnùu de la fusion del metàll de forma pussée fonzionál. In del sècol quèll di desnoeuv gh’è stada ‘na quaj innovazión de la forma e di materiàj ma i fèrr vegnìven anmò scaldàa in del forno e poeu doperàa a la svèlta e de spèss i sporcàven de scendra i tessùu.  La maggiór part di fèrr de soppressà di primm ann del sècol quèll di vint l’era anmò fada su d’on recipiént che ghe vegniva missa denter la brasa del carbon e  se gh'aveva de seguità a boffàgh denter per mèzz d’on boffètt. El primm de lor l’è staà fabricàa de l’Isaac Wilkinson in del 1737.El primm fèrr de soppressà con piastra scaldada con l’elettricità l’è stàa brevettàa in del 1891, inveci la nascita del fèrr a vapór la risalìss al 1926.
El fèrr de soppressà a l’è ‘n elettrodomèstich che ‘l dopera per el sò fonzionamént ona resistena elettrica, alimentada a 230 volt, per el riscaldament de la piastra e de l'acqua in di modèj dotàa de caldera.
La soppressadura la va  innánz grazie a la smolladura di ligámm intermolecolár infra i cadén de polìmer di fiber de tessidura del material. Intanta che i molécol vegnen scaldàa, i fiber vegnen sottopòst a la pressión de la piastra, che la definìss la noeuva forma del tessùu (e inscì la fà via i piegh), che poeu la se mantén intanta che i fiber se reffrèggen. On quaj materiál, compagn del coton el gh'hà besògn anca de l’acqua al fin de smollà anmò pussée i ligàmm infra i molécol. Al dì d’incoeu a gh’è tanti tessùu che gh'hànn denter di furbarìj speciàj per fa foeura o comunque sbassà el besògn de la suppressadura dòpo de la lavadura.
I fèrr de soppressà modèrni se pòden suddivìd in:
Fèrr a sècch che produsen minga de vapór. Per 'na bòna riessida de la soppressadùra on quaj tipo de fibra, in particolar i fìber naturàj, i gh'hànn, innanz de tutt, de vèss inumedìd.La potenza elèttrica massima surbida, generalmént l’è compresa intra i 900 W e i 1200W.  Quèll grupp chì el gh’hà denter anca in inscì ciamaà fèrr de viagg che gh’hànn on pés o ona grandèzza pìscinìtt.
I fèrr a vapór che gh'hànn denter on serbatòi d'acqua in del còrp del fèrr. El vapór el ven ottegnùu per via del passàgg controllàa de l’acqua travèrs di condòtt piscinìnn denter la piastra de fèrr medésima. Grazie al calór a se ottèn a la svèlta la vaporizzazion. On tal sistèma, però l’è minga capàzz quand che ‘l fèrr el ven regolàa a ‘na bassa temperadura. La potenza elèttrica massima surbida generalmént l’è compresa infra 1800W e i 2400W. L'emissión de vapór raramént la sùpera i 45g/minùt, e la dipént soratùtt de la potenza. La capacità limitada del serbatòi la fa avègh de besògn de spèss de rabboccadùr.
Férr a vapór con base-serbatòi d'acqua indipendént. El vapór a l’è prodòtt a alta pressión, de nòrma infra i 4 bar e i 6 bar, in d’on só generadór, on recipiént a alta temperadura isolàa in manera giusta e loggiàa denter in de la base.  Manemán che gh’è de besògn  de invià el vapór al fèrr (travèrs on tubo piscinìn che l’è comprés in de l’istèss cordón che ‘l servìss de dagh la fòrza al fèrr) ona pompa elèttrica a membrana anca lee compresa ind la base la provvéd a fornìgh de l'altra acqua al generatór de vapór. Donca la pompa la gh’hà de prodù 'na pressión superiora de quèlla giamò presenta in del generatór e per quèst de spèss la fà frecàss. De sòlit la massima potenza elettrica surbida l’è de 2400W. L’emissión de vapór l’è in sui 120 gramm al minùt. Quèll tipo de fèrr chì el gh’hà di temp iniziàj de riscaldamént bass sia del fèrr sia del generatór de vapór e 'na  autonomia longa infra dò rabboccadùr del serbatòi d’acqua. L’operazión de la rabboccadura la pò vèss fada in qualsesia momént, degià che el serbatòi l’è minga in pressión.
Fèrr a vapór con caldera in pressión. In sti fèrr chì tutta la caldera insèma a la quantità de acqua che gh’è denter (in gener infra i 0,6 e i 12 lìter) la ven scaldada prima e mategnuda a alta pressión (3bar - 3,5bar) e alta temperadura (135°C - 140°C). El vapór el ven prelavà direttament de la caldera e inviàa al fèrr travèrs on tubo compres in de l’istèss cordón elèttrich. El passàgg del vapór travèrs la prima piastra innanz de la soa sortida l’è bon de alzànn la temperadura anmò pussée, se ‘l fèrr l’è impostàa per 'na temperadura alta. El fluss de vapór l’è de presszppòch 80 g/minùt e la potenza elèttrica de sòlit tra 2000W e 2400W.
La misurada e verifica di caratterìstich de on fèrr da soppressada l’è incoeù definida del standard internazionál IEC 60311:2016 versión 5.0. I misùr principai riguàrden: el temp de riscaldament del fèrr e quèll per la produzión de vapór, l’uniformità de la temperadura in su la piastra e la soa stabilità in del cors del temp, el fluss de vapór e la quantità del colp de vapor, la capacità de ridù i piegh, la potenza massima (nominál) surbida e ‘l consumm medi de energia elèttrica in di normàj condizión d’uso, el vess pian de la piastra, la resistenza de la superfice de la piastra contra di sgraffignad e del distàcch, la stabilità e la possibilità de regolà la temperadura, la duràda de l’utilizzazion infra du vòlt che gh'è de trà vià el calcàr (con durèzza de l’acqua normalizzada).
I dettali, anca sommari, de la normativa hinn minga de pùbblich domini. De sorapù, i aziénd costruttrìs gh’hànn nagòtt de òbligh de mètt in gir i caratteristich complètt di sò prodòtt. A livèll de l’Euròpa l’è sta minga previst de definì la classificazion energetica di fèrr de soppressà. L’usanza di costruttór pussèe adottad, incoeu, a l’è quèlla de pubblicà e marcà i caratterìstich che vegnen considerà de l’acquirént come di qualità (la potenza elèttrica, l'emission de vapor, el colp de vapór, la presenza de la manera "eco" per el risparmi energétich) ma a l’istèss temp i costruttór fann minga savè di àlter dati ùtil compágn del consùmm medi in del cors de l’utilizzazion, de la frequenza che se gh’hà de nettà via el calcár, eccètera.
El fèrr de soppressà, degià che ‘l mètt insèma la presenza de la corrént elèttrica, del calór e de l'acqua a l’è vun di elèttrodomèstich pussée tiràd denter in di episòdi anca gravi de incident domèstich.
Ric’s de restà fulminàa. El cav el va in malora con l’uso e l'è bon de diventà  pericolós se i fil hinn senza protezión. La resistenza elèttrica la pò perd l’isolamént e fagh acquistà a la carcassa del fèrr in di confront de la tèrra ona differenza de potenzial pericolósa.
Alter ris’c. El fèrr de soppressà, de spèss, el ven doperàa senza allestì 'na postazión comoda e stàbil. On ass de soppressà miss mal el pò borlà giò, soratutt se ‘l ven ciapàa denter di bagaìtt, de manera de fà stravaccà anca la caldera o el fèrr de soppressà medésim.  A l’è minga de consillià l’utilizzazión de prolongh cont el fèrr de soppressà elèttrich. La sostituzión del cordon de alimentazión a l’è 'n'operazión che la pò vèss svòlta domà d’on tèrnich.
Degià che l’energia consumada d’on fèrr de doppressà l’è assée elevàda, a l’è mèj adottà di furbarij:
A l’è mèj doperà quèll elettrodomèstich chì lontán di or me massim utilizzazion de l’energìa elettrica.
Doperà nò el fèrr de soppressà insèma di àlter elèttrodomèstich che surbbìssen on mucc de energia elèttrica, per esempi la lavatris, la lavapiattarii e el scaldabagn.
omorzà semper el fèrr de soppressà quand che'l ven doperàa pù, per mèzz de l’interruttor e cont el toeu via la spia de la presa.
Soppressà prima i tessùu sintetich e poeu quèj de orìgin animál (lana, seda) e a la fenitiva i tessùu d'orìgin vegetál (cotón e lin), de manera che la temperadura impostada la venga alzada intanta che se và adée a soprressà.La massima potenza surbida – quèlla esprèssa in Watt indicada in su l’apparècc — e la potenza media surbida in condizión de uso normál, che de sòlit l’è compresa infra ‘l 25% e ‘l 50% de la potenza massima gh'hànn de vèss minga sconfondùu. L'assorbimént de potenza, de fàtt, el succéd in manera descontinoa, per via di fasi de accensión (pussée curt) e de smorzada (pussée longh) voeuna adrée a l’altra regolàd per mèzz del tèrmostato. A l’è ver senza ingànn, che in del cors di fasi de accensión, semai che ‘l sia giamò in uso on alter elettrodomèstich che ‘l mangia on mucc de energia, el pòda capità el distàcch de l’elettricità per via  del superamént de la soeuja de potenza màssima permettuda a contoeùr. De sorapù di risultàa internazionàj hinn d’accòrd che l'uso tipìch del fèrr de soppressà el sìa de dò or a la settimana, che ‘l voeur dì, a considerà la potenza media, che 'l consùmm l'è in sui 90kWh/ann.


El Principaa de Liegi (frances: Principauté de Liège; vallon: Principåté d' Lidje, ulandes: Bisdom Luik, tudesch: Bistum Lüttich, latin: Dioecesis Leodiensis,) a l'era on antich stat ecclesiastich in del Sacher Roman Imperi, che 'l se trovava in del center e in de l'est del Belgi del dì d'incoeu. Nassuu vers la fin del X secol, dòpo ona serie de fatt violent cognossuu sòtta el nòmm de Rivoluzion de Liegi l'è staa taccaa a la Francia insemma aj territòri di Paes Bass Austriach (Trattaa de Lunéville, febrar 1801); de lì el s'è trovaa in del regn d'Olanda (1815) e poeu in quell del Belgi (1830).
El territòri del Principaa el se stendeva longh la Mosa belga, con l'eccezion di region de Namür, de Dinant e fina al territòri de la contea de Looz. Inscì el formava on'enclave drent aj Paes Bass Austriach, cont el divid el Ducaa del Lussemburgh e quell del Limburgh del rest, a sud, del rest di Paes Bass, a nòrd.
Al Principaa eren legaa anca el Ducaa de Buglion e la cittaa de Maastricht, governada del princip-vescov prima in collaborazion cont el Ducaa de Brabant, poeu (dòpo la Guerra di Vottant'Ann) cont i Provincc Unii.
El Principaa el comprendeva 23 cittaa bònn:
Tongres (ol: Tongeren; lat: Atuatuca Tungrorum)Al dì d'incoeu, 'sti cittaa se troeuven in di provincc de l'Hainaut, de Namur e del Limburgh.
I origin de la diòcesi de Liegi hinn pussee antich de quij del principaa: de fatt la diòcesi de Liegi l'è la pussee antiga del Belgi e l'è stada fondada in del IV secol del San Servazi, che 'l n'ha mettuu i sed a Tongres e a Maastricht. Aj inizzi del VIII secol l'Ubert de Liegi l'ha spostaa la sed a Liegi, indove el gh'aveva avuu el martiri el sò predecessor, el San Lambert de Maastricht.
I domini de la gesa de Liegi hinn cressuu cont i progressiv donazion di princip locaj vers i vescov. El Nòtger (972-1008), per segurà a la soa sed l'autoritaa feudal sora la Contea de Huy, l'è riessii a ottegnì la nòmena a Princip-vescov. Quest l'ha consentii aj sò successor de mantegnì drent al Sacher Roman Imperi (sòtta el qual el se trovava al moment Liegi) ona indipendenza de governo, anca se i poder temporaj eren manch important e rilevant de quij spirituaj.
Questa indipendenza virtual l'è stada dovuda per la maggior part a l'abilitaa di vescov de la diòcesi, sòtta i quaj el principaa (situaa tra Francia e Germania) l'ha savuu giugà ròl important de mediazion. Voeuna di caratteristich fondamentaj del governo del Nòtger l'è stada el svilupp che l'ha reservaa a l'educazion, in seguit anca aj iniziativ giamò ciappaa de vun di sò predecessor, l'Eracli; grazie a 'sti dò vescov e al Wazo, Liegi l'ha poduu ricoprì on ròl important assee minga domà politicament ma anca per quij còss che riguarden la coltura general e la litteratura. Vescov come el Balderich de Looz (1008-1018), el Wolbòd (1018-1021), el Durand (1021-1025), el Reginard (1025-1038) el Nitard (1038-1042), el giamò citaa Wazo e 'l Teoduin (1048-1075) hann sostegnuu con valor l'ereditaa del Nòtger. I scoeur de la cittaa de Liegi hann daa a la Gesa Cattòlega di papa come 'l Steven IX e 'l Nicòla II.
Sòtta el regn de l'Enrich de Verdun (1075-1091) l'è staa istituii el Tribunal de la Pas, faa sù per corregg quij che andaven contra la legg de Dio. L'Otbert (1091-1119) l'ha estenduu el territòri del Principaa finna a ottegnì la Signoria de Buglion. Inoltra el s'è mettuu sòtta la protezion de l'Enrich IV del Sacher Roman Imperi. El Lisander de Juliers (1128-1134) el gh'ha avuu l'onor de vedè vegnì a Liegi el Papa e 'l San Bernard de Ceravall.
On period de grand splendor coltural el s'è avuu quand che i scoeur de Liegi hann scomenzaa la sò collaborazion con quij de Paris: la diòcesi lìè riessida a dàgh on bon numer di sò dottor, traj quaj regordem el Guglielm de Saint-Thierry, el Gerard de Liegi, el Goffred de Fontaines e l'Alger de Cluny.
In del 1191 a l'è staa eleggiuu vescov de Liegi l'Alberon I de Lovani, ma l'imperador Enrich VI, cont el dì che l'elezion a l'era minga stada legal, e l'ha daa la sed al Lotari de Hochstadt. L'elezion de l'Alberon l'è stada ratificada del Papa, ma in del 1192, el noeuv vescov l'è staa coppaa a Reims di trii cavalier todesch. El probabil mandant de l'esecuzion el podria vess staa l'imperador, ma a bon cunt el pòver Alberon l'è staa canonizzaa.
In del 1195 l'Albert de Cuyck (1195-1200) l'ha recognossuu formalment i diritt de la popolazion de Liegi. In del XII secol, el Capitol de la cattedral l'ha ciappaa ona posizion de fondamental importanza in de la relazion cont el vescov, e l'ha scomenzaa a giugà on ròl important in de la stòria del principaa.
In di secoj XIII e XIV gh'hinn staa fòrt contrast traj nòbil e 'l pòpol, in di quaj el vescov l'è intervegnuu despess. I contrast hinn rivaa al massim quand, in del XV secol l'è stada trada giò la cittaa episcopal. On arcidiacon de Liegi l'è diventaa papa cont el nòmm de Gregòri X e l'ha casciaa l'indegn vescov Enrich de Gheldria (1247-1274). La Pas de Fexhe (1316), sòtta el regn de l'Adolf de la Marca (1313-1344), l'ha regolaa i relazion traj princip-vescov e i sò sòottapòst; a ògni moeud i discòrdi hinn segutaa, e l'episcopaa de l'Arnald de Hornes (1378-1389) l'è staa signaa del trionf del partii popolar. In del 1366, la contea de Loon l'è stada taccada a la diòcesi, che adess la contegniva donca la maggior part de l'attual provincia belga del Limburgh.
A partì de la mòrt del Luis II, cont di Fiander (1384), i Paes Bass hann iniziaa la sò unifegazion cont i Paes Bass borgognoni. Anca se 'l principaa l'è restaa nominalment indipendent, el Duca de Borgogna el gh'ha avuu ona semper maggior influenza sul governo del territòri de la diòcesi. Luis de Borbon (1456-1482) l'è staa mettuu sora el tròn de Liegi di macchinazion politegh del Filipp el Bon. La Borgogna l'ha infin invaduu el principaa. La distruzion de Dinant in del 1466 e quella de Liegi in del 1468, per òper del Carl el Gròss, hann signaa la fin de l'ascensa "democratega" del principaa.
El Carl V l'ha finii l'union di Dersett Provincc in di agn '40 del XVI secol, e, formalment, l'ha controllaa anca el principaa.
L'ha nomenaa l'Erard von der Mark (1505-1538) come reggent de la sed vescovil. L'Erard a l'è staa anca ona sòrta de mecenaa di art, che l'ha combattuu con decision la reforma protestanta, come hann faa anca tucc i sò successor. In questa battaja el s'è distint in moeud particolar el Gerard de Groesbeeck (1564-1580). El papa Paol IV, con l'obbietiv de ajuttà Liegi, l'ha reorganizzaa con la bolla Super Universas (12 magg 1559) i circoscrizion ecclesiastich di Paes Bass. 'Sto cambiament el gh'ha avuu di effett important aj spes de la diòcesi de Liegi; on mugg di sò parròcchi hin staa ceduu a vantasg de la nassida di diòcesi de Roermond, Bosch Ducal ('s Hertogenbosch) e Namur, e di porzion del sò territòri hinn staa comprenduu in de l'arcidiòcesi de Malines e in quella de Anversa, tutt e dò de noeuva erezion. El numer de diaconaa drent a la diòcesi l'è staa redòtt a tredes.
La maggior part di vescov del XVII secol a l'era d'origin foresta e de sòlit 'sti vescov gh'aveven pussee diòcesi de governà, donca gh'eren quas mai a Liegi. I sò assenz hann daa el pretest a territòri come quij de Chiroux e Grignoux de rebellàs, còssa che l'ha spingiuu el vescov Massimilian Enrich de Baviera (che l'era anca arcivescov de Colònia) a fà su di editt restrittiv, traj quaj gh'è la contestada Costituzion del 1684, causa de on mucc de tension politich in di agn a vegnì.
In del secol seguent, el Principaa l'ha conossuu on moment de splendor coltural sòtta el regn del de Velbrück (1772-1784), che l'ha daa coragg aj idej illuminista e enciclopedista nassuu in quell temp i Francia.
In del 1789, in de l'istess period in del qual la gh'è stada la Rivoluzion francesa, on violent avveniment politich l'ha casciaa via del principaa el successor del de Velbrück, var a dì l'Hoensbroeck. La Rivoluzion de Liegi (inscì l'è staa ciamaa l'avveniment) la s'è unida aj ribellion che hinn nassuu in Brabant e compagn de quij l'è stada interrompuda in del 1791 de on còrp de invasion austriaca, che l'ha reportaa el princip-vescov al poder.
Ma 'sto reinsediament l'è duraa pròpri pòcch, vist che i trupp austriach hinn staa battuu de quij frances in del 1792. La Francia l'ha conquistaa el Principaa e l'ha taccaa aj noeuv departiment creaa per i Paes Bass. L'ultim princip-vescov, el Francesch Antòni Maria de Méan l'è staa esiliaa e anca la diòcesi la gh'ha avuu de ced dinnanz a l'anticlericalismo rivoluzionari.
El Principaa, la fin del qual l'era stada giamò ratifegada de la Pas de Lunéville (1801) e del Concordaa, l'è minga staa restauraa dòpo el Congress de Vienna, ma inveci l'è staa taccaa al Regn di Paes Bass prima e al Regn del Belgi poeu, dòpo i mòt del 1830.


El Silmarillion (The Silmarillion) l'è on liber del scritor e filologh ingles John Ronald Reuel Tolkien, publicaa in del 1977 dopo de la soa mort del fioeu Christopher, el curador de tutta l'opera postuma del pader.
Anca se l'è staa publicaa dopo la mort, a l'è probabilment el liber che l'è staa scrivuu prima (l'ha taccaa a scrivel in del 1917). El gh'ha minga la forma del romanz, ma el voeur vess compagn d'on corpus de leggend de on'età ben pussee antiga respett ai aveniment del Scior di Anei e del Hobbit, e che però spieghen tanti robb de quei che hinn sucess dopo.
Per scriv quell lavorà chì, Tolkien l'ha ciappad ispirazion di poema medievai, de la mitologia greca e anca de la Bibbia.
El liber a l'è spartii su in cinch part diferent.
I Anei del podè e la Terza EtàEl liber pussee longh a l'è 'l Quenta Silmarillion, che 'l ghe da anca el nomm a tutta l'overa.
I Valar seguten la soa guerra contra Melkor, e intant finissen l'ordinament del Mond. Vegnen separaa i mar, portada la Lus in del mond e faa su i piant de tutt i speci. Ma menter che i Valar hinn dree a fà ona festa, Melkor el se scond in del nord de la Terra de Mezz e 'l mett in pee la fortezza de Utumno e 'l tra giò i dò lampad de la Lus che i Valar aveven faa su. Per via de l'atacch de Melkor, i Valar se sposten de la Terra de Mezz a l continet de Aman, al de là del gran Mar che i Elf poeu hann ciamaa Ekkaia. In del paes de Aman i Valar fonden el sò regn, che l'è ciamaa Valinor, e fann su la soa città, ciamada Valmar. Lilinscì la Yavanna la mett in pee i Duu Alber, che sostituissen i dò lampad de la Terra de Mezz in del dà la Lus.
Intant la se prepara la nassida di Elf (i Primm Fioeu de Ilúvatar) e di Omen (i Fioeu Cadett) in de la Terra de Mezz. Aulë però l'ha preparaa de scondon ona razza noeuva, quella di Nan; Ilúvatar el descovriss el sò progett e 'l ghe ordena de fài nass adoma dopo la vegnuda di Elf, e inscì el sarà. La miee de Aulë, preocupada per la sort di piant, l'otegna che 'l nassa el scepp di Pastor di Alber.
Finalment, dopo agn e agn e agn, i Elf se desseden in de la Terra de Mezz, a Cuiviénen. Prima però che i Valar poden rivà in de lor e fàss vedè, Melkor l'è staa bon de fànn presonee on quaivun; de 'sti pover malnatt, per via de tortur e striozz, el trarà foeura la razza di Orch, la soa perversion pussee granda. E intant, Melkor el prepara el sò esercit de Balrog e 'l fa su on'altra fortezza, Angband, sotta el comand del Sauron.
Dopo de la fin de la Guerra de l'Ira, i Valar hann deciduu de dàggh on premi ai Omen che aveven semper combattuu contra Morgoth: per 'sta reson, hann faa nass ona granda isola in del mezz del Mar, miga lontan de quella de Tol Eressëa (abitada di Elf che eren tornaa in de l'Ocident). La se ciamava Númenor, e lì avarien vivuu per semper, in gioia e richezza, mejor de tucc i Omen de la Terra de Mezz. El sò primm re l'è staa Elros, che l'aveva scernii de vegnì on Omm, intant che 'l sò fradell Elrond inveci l'aveva preferii vess on Elf.
I Omen de Númenor gh'hann la grazzia de podè viv tre voeult pussee respett ai alter omen: Elros, adiritura, el moeur a 500 agn. L'isola indove viven a l'è bellissima, e lor hinn savi e bei: hinn amis di Elf (di quai cognossen i lengov) e cognossen l'art de la navigazion.
Ma col passà del temp, anca el coeur di Númenórean el vegn quattaa de ona quai ombria. Per esempi, tacchen a domandàss perchè gh'hann de morì, e scomincen a cred che 'l sia minga giust. Inoltra, podeven minga andà a Valinor, e quell chì l'era on mestee che je impieniva de tristezza, anca se eren vegnuu i Omen pù possent de la Terra de Mezz.
Inscì l'è cressuu l'orgoeuj e la voeuja de sfidà i regol che gh'aveven daa i Valar. E on bell moment i sò re hann desmettuu de 'vèggh di nomm elfegh e hann cominciaa a fàss ciamà domà cont on nomm in de la lengua di Omen (foeura che on quaidun, fedee ai Elf e ai Valar).
Intrattant, Sauron l'era vegnuu el noeuv Scior Iscur, e l'era dree a portà la soa ombria in su la Terra de Mezz; el re de Númenor Ar-Pharazôn alora l'ha deciduu de combattel, e l'è rivaa in su la Terra de Mezz cont ona granda armada. E Sauron el s'è renduu e l'è staa faa presonee e portaa a Númenor: lilinscì l'ha doperaa tutt i sò art de seduzion e l'è riessii a deventà vun di confindent del re. Sauron l'ha spingiuu Ar-Pharazôn a lassà stà i Valar e taccà a adorà Melkor, e poeu l'ha esortaa a moeuv guerra contra i Valar. Ar-Pharazôn, semper pussee superb, l'ha scoltaa i paroll de Sauron e l'ha preparaa ona granda flotta e l'è partii per l'Ovest. Alora i Valar hann ceduu per on moment el governa de la Terra a Ilúvatar. L'ira de Ilúvatar l'è stada granda e possenta: Ar-Pharazôn e i tucc i sò soldaa hinn staa soteraa de ona gran massa de prej, impresonaa per l'eternità; Númenor inveci l'è stada trada giò del Mar e l'è sparida per semper; el mond a l'è vegnuu redond, e nissun l'ha mai pù vedè Valinor coi sò oeugg. Domà i Elf, col seghità ona strada ben precisa, avarien poduu giontà i Terr Beatt.
A bon cunt, minga tucc i Númenórean gh'eren andaa adree a la superbia de Ar-Pharazôn; Elendil e i sò gent, i amis di Elf, hinn scappaa via del disaster, e hinn rivaa in su la Terra de Mezz, acolt di Elf. Lilinscì hann faa su di noeuv regn di Omen, che gh'avarissen avuu on gran destin. Ma Númenor l'era sparida per semper, e de quell moment la saria stada ciamada '"la Crodada" (Akallabêth in de la lengua di Omen, Atalantë in quella di Elf). E Sauron l'era riessii a soraviv, e l'era tornaa a Mordor per portà de l'alter maa in su la Terra.
Sauron, scappaa via dopo de la sconfitta del sò padron, el se scond in de la Terra de Mezz per vess nò processaa di Valar. In 'sta manera, anca se in d'on primm moment el s'era pentii del maa che l'aveva faa, l'è tornaa gramm e cativ.
Donca l'ha sconduu la soa identità e l'è andaa arent i Elf de l'Eregion (faber de gran talent, compagn de tucc i Noldor) cont el nomm de "Annatar" (el scior di regai) e 'l gh'ha propost de fà su di Anei possent, per fà vegnì el mond anmò pussee bell de quell che l'era in quell moment. Sauron de fatt l'era on bravo faber anca lù, già che l'era staa on Maiar de Aulë. Ma intant che i Elf eren dree a fà su trii anei, Sauron l'ha faa su el sò Unegh Anell, bon de dominà tucc i alter. I Elf se n'hinn incorgiuu subet, e hann desmettuu de doperà i sò. Alora Sauron l'ha faa s'cioppà ona noeuva guerra, e l'ha portaa ruvina in de l'Eregion, col coppà anca el sò re, Celebrimbor. Inoltra el fa su sett Anei per i Nan e noeuv per i Omen: i noeuv re di Omen che le doperen, finissen per vegnì s'ciav del podè de Sauron, col deventà compagn de fantasma, i Úlairi (fantasma de l'Anell; in del lenguagg de Mordor: Nazgûl).
Despoeu de tant alter aveniment (compagn de quei cuntaa su in de l'Akallabêth) i Omen scampaa al disaster de Númenor e i Elf s'hinn leaa on'altra volta, e hann portaa la guerra fin dent in cà de Sauron, in de la Terra de Mordor. Chì hann assediaa per sett agn la soa Torr, e a la fin Sauron l'è sortii foeura cont el sò Anell in did e l'è riessii a coppà el re di Omen Elendil e quell di Elf Gil-Galad. Ma vun di fioeu de Elendil, Isildur, el gh'ha tajaa el did con su l'Anell, e inscì Sauron l'ha perduu tutt el sò poder e l'è sparii del mond. Inscì l'è finida la Segonda Età.
Isildur l'ha tegnuu l'Anell, inveci de buttàll dent al volcan indè che l'era staa faa su, e quella chì l'è stada la soa ruvina. A l'è mort in d'ona imboscada e l'Anell l'è borlaa dent al fiumm Anduin, indove l'è staa pù trovaa per agn. Intant, i regn di Omen de Gondor (a sud) e de Anor (a nord) viveven in pas, o quasi; inveci i Elf segutaven de maneman a 'ndà via de la Terra de Mezz e a 'ndà ai Port Gris, per tornà a Valinor.
Intant, i regn di Omen viven moment de gloria e de decadenza: el regn de Anor el scompariss per via di atacch del nord, a Gondor inveci la ligna del re la finiss. I eredi del regn de Anor viven 'me vagabond per i terr del nord, col combatt i forz del maa e col viv quasi compagn d'on grupp de bandii, che però trovaven refusg a Imladris, la cà de Elrond. Ma intant ch'eren dree a suced quei robb chì, la podenza de Mordor la tornava a fàss sentì, anca se de Sauron se saveva gnamò on bell negott. Ma i sò serv, i Nazgûl, hann cominciaa a combatt contra i regn di Omen e a portàggh via terren: hann conquistaa la città de Minas Ithil e l'hann faa vegnì Minas Morgul; e l'è staa lì che l'è mort l'ultem re de Gondor, tra tortur e torment. Gondor, de quell moment, l'è staa governaa de ona dinastia de sovrintendent.On bell moment, Sauron a l'è tornaa in su la Terra de Mezz e l'ha faa su 'na fortezza in del sud del Gran Bosch Verd, che de quell moment lì el s'è ciamaa Bosch Fosch. Ma gnanca i Savi, in d'on primm temp, aveven capii che l'era proppi lù, e le ciamaven domà el Strion. E l'è staa lì che de l'altra banda del Mar hinn rivaa cinch personagg misterios, ciamaa Istari: la soa mission l'era quella de vigilà in su la Terra de Mezz e dàggh ona man per combatt el Maa. I pussee important a eren Olórin e Curumo, cognossuu anca 'me Mithrandir/Gandalf e Curunír/Saruman (in Sindarin e in de la lengua di Omen). Quei lor, insemma ai princip pussee important di Elf (per esempi Galadriel, Círdan e Elrond), eren i member del Consili Bianch. A la fin, Mithrandir l'è riessii a capì che quell Strion a l'era proppi Sauron, e l'ha capii anca che l'era dree a cercà tucc i Anei ch'eren restaa conservaa: anca el Sò anell, l'Unegh. Ma Curunír l'ha ditt che l'era impossibel trovà l'Anell, perchè el s'era perduu e probabilment a l'era finii in del Mar. Ma el diseva inscì perchè voreva ciappàll e doperàll, senza dìll ai alter member del Concili.
Ma l'Anell l'era staa giamò trovaa de vun di gent che stava arent al Fiumm Anduin, che l'aveva portaa dent ai Montagn de Nebbia. Lì on dì l'aveva perduu, e per on cas l'era finii in man a on Periannath (on Hobbit). Nissun però l'aveva capii o sospettaa, foeura che Mithrandir. Intant, el Bianch Consili l'ha scasciaa via Sauron del Bosch Fosch, ma tropp tardi. El dann a l'era faa, e ormai Sauron l'era quasi pront per scomincià ona guerra noeuva. L'è tornaa a Mordor e l'ha scominciaa a preparà i sò armad.
De la guerra che l'è vegnuda foeura se sann tanti robb: per esempi, che l'ultem erede de Isildur, Aragorn, l'ha ciappaa anmò la spada che l'aveva tajaa el did a Sauron e l'ha salvaa i regn de Rohan (atacaa de Curunír, che l'era vegnuu leaa de Sauron) e de Gondor; e soratutt che l'hobbit Frodo Baggins l'è riessii a rivà a Mordor insemma al sò servitor e buttà l'Anell de Sauron dent al foeugh che l'aveva forgiaa. In 'sta manera, el poder de Sauron l'è crodaa del tutt, e lù l'è sparii del mond on'altra voeulta, compagn d'on fantasma senza corp.
E ormai el mond a l'era cambiaa, e l'era finida l'età di Elf, per lassà spazzi a quella di Omen: per 'sta reson, i ultem di Noldor e Mithrandir hann ciappaa ona nav e hinn tornaa a l'Ovest. Inscì l'è finida l'età di stori e di leggend e s'è rivaa a la nostra età.


El fasoeù comùn (Phaseolus vulgaris L.) a l’è ‘na pianta annuál de la famiglia di lèmm, originaria de l'America centrál. L’è staà importàa, dòpo de la  scovèrta de l’America in Euròpa indoe gh’éren domà di fasoeù di speci del géner Vigna, de orìgin asiatica: i fasoeu del géner Phaseolus s’hinn spandùu in depertùtt e hann scavalcàa el grupp del mond antìgh, degià che s’hinn dimostràa pussée fàcil de vèss coltivàa e rènden pussée  (rispètt al Vigna la resa per èttaro l’è quasi doppia).
La primma descrizión botanica del fasoeu comùn, sòta el nòmm de Smilax hortensis , l’è stada attribuida ai botànich Hieronymus Bock e Leonhart Fuchs in del 1542.
In Species Plantarum del 1753, el Linné l’hà classificàa i fasoeu conossùu al sò temp in di géner Phaseolus e Dolichos cont el fa la lista de 11 speci de Phaseolus  di quàj 6 speci i éren coltivàa e 5 speci i éren selvàdegh.
Dòpo divèrsi revisión tassonòmich, The Plant List l’ha mantagnùu trìi di speci del Linné:
Phaseolus lunatus , el fasoeù de Limae l’ha trattàa i àlter speci come minga accettàd, minga risòlt o classificàa de noeuv in di géner Vigna o Glycine.
Al dì d’incoeu, i fasoeu asiàtich ‘na vòlta attribuìi al géner Phaseolus hinn staà trasferìi in del géner Vigna, inscì che el géner Phaseolus incoeu el gh’hà denter domà di speci de orìgin americana .
Compàgn de la pupàrt di speci del géner, el genòma del fasoeu el gh’hà 11 cobbi de cromosòma (2n = 22). Con 625000 para de basi per genòma aplòid, a l’è el pussée pìccol de la famiglia di lèmm.
ll fasoeù a l’è ona pianta erbàdega, annuál, cont on portamént divèrs a segonda de la varietà.
A gh’è du grupp principáj: i faoseù rampegánt compágn del tipo originál, e i fasoeù drìtt e pussée ramificàa.
El portamént de la pianta l’è determinàa soratùtt del sò genòma, ma i condizión ecológich in di vari fasi del svilùpp de la pianta pòden influenzàll. Per esémpi, ona temperadura elevada (30 °C) in del temp che la butta i primm foeuj la compòrta semper on portamént rampegánt .
El fasoeu el gh’hà 'na radìs principál minga dominanta che la ven integrada a la svèlta con di radìs de fianch. I radìs pòden rivà giò fina anca a la profondità de vun meter se el terrén l’è quèll giust. I radìs hinn in simbiosi cont i batter che fìssen l’azòto, soratùtt el Rhizobium etli e Rhizobium phaseoli. I condizión pussèe giust per el svilùpp de la simbiosi hinn ‘na temperadura compresa tra 25 e 30 ° C e ‘n pH de 6 a 7. La quantità de azòto fissada la pò raggiòng i 200 kg per èttaro.
I fust rampegánt hinn broccàa e circónden el sò sostègn in vèrs antiorari. Pòden rivà fina a 2-3 meter de altèzza. I cultivár piscinìnn gh’hànn pussée de ramm, hinn dritt e alt infra 40 e 60 cm e hinn pussée adàtt per la maccanizzazión di coltùr.
I foeuj madùr gh’hànn el  picóll e la stipola, e hinn miss voeuna a dèstra voeuna a sinistra e a forma de trifoeuj. I foeujètt gh’hànn ‘na forma ovál-guzza, quasi a forma de losanga e hinn infra i 6 e i 15 cm longh e largh infra i 3 e i 11 cm.
Varietà principàj ottegnùu de somenza:
Fasoeu patrónVarietà principàj "mangiatùtt" (cornin, piattón, etcètera.):
Tasoeù tainés o fasoeù de Tiana . Prodòtt agroalimentár de tradizión de la Región Sardegna.
Fasouù de Mandia [1] , miss dent intra i prodòtt de tradizión del Cilento de la ragión Campania, vegnen coltivà in di terrén de Mandia de Ascea in del Parch Nazionál del Cilento.
Il fasoeù el ven coltivàa per la soa somenza, che la ven cattada su frèsca o sècca (fasoeù), oppùr per el sgusc intrégh da mangià frèsch (cornìtt o cornètt). I varietà a ciclo vegetatìv pussée longh, in di región temperàa vegnen somenàa de primavera, chi a ciclo pussée brév d’estaa. In del cas di fasoeù rampegánt a gh’è de besògn de piantà giò di sostègn.
I fung che infèscen el fasoeù hinn: l'antracnosi (Colletrotrichum lindemuthianum), la manna del fasoeù (Uromyces phaseoli), la peronòspera del fasoeù (Phytophthora phaseoli) e la marciura carboniosa (Macrophomina phaseolina). Intra i insètt nociv gh’è i mìrid Calocoris norvegicus e Lygus campestris, la piràlid di lèmm (Etiella zinckenella), la mosca grisa de la somenza (Delia platura) e ‘l tonchio del fasoeù (Acanthoscelides obtectus).
De spèss la somenza del fasoeù crùda e anca i frutt zèrb hinn ona càsoa de velenamént in di fiolìtt, degià che i reconóssen i fasoeù come ‘n mangià. La proteina velenosa (la Fitoemoagglutinina) la ven distrutta domà per mèzz d’ona longa cottura.La fitoemoagglutinina a l’è presenta anca ind la sòja.


Mediolanum l'eva la cittaa antiga de epoca romana de la qual s'è desveluppaa la cittaa de Milan del dì d'incoeu. I etnograf antich grech l'even citada col nomm de Mediólanon, quei latin appunt col nomm de Mediolanum o Mediolanium. El significaa etimologegh par vess quel de "localitaa in mezz a la pianura" o sedenò "loeugh intra mezz a cors d'acqua", per via de la presenza de l'Olona, del Lamber e del Seves).
El storegh frances Henri Martin l'ha proponuu che Mediolanum el podes significaa center de la region e che l'identifichi un santuari "central" e tant studios despoeu de lu pensen che la soa teoria l'è giusta . Tre hinn i insediament che de segur se poden faa remontaa a ona stessa derivazion: Milan, Châteaumeillant e Mont-Miolant. La tesi però l'è minga recognossuda de tutt i studios perchè divers localitaa con quest nomm e significaa se troven in del stess territori: tre per esempi hinn in del territori di Ambiani, di Allobrogi, di Edui e di Segusiavi, do in quell di Biturigi e di Ausci.
A proposit de la fondazion de Milan, al dì d'incoeu se fan di teurii basaa in su le investigazion archeologegh del territori:
Mediolanum la saress nassuda in su la linia di fontanil (cioè, inde che l'aqua la fiora su per via del degradà de la pianura in direzion del Po). Quest el podaria significà che la poderess vess nassuda in su ona lengua de terra arent a ona palud, in d'on loeugh facil de difend.
Mediolanum la saress nassuda a la confluenza de do (o infina anca quatter) fiumm, cioè el Seves, el Niron (o Acqualonga), l'Olona (i so acqui formaven on canal navigabel ciamaa Vepra, che dopo el se colegava cont on alter canal ciamaa Vettabbia, quest'ultim scavaa in del primm secol), oltre al Lambro.
Par che Mediolanum la sia stada fondada intorna al 600 prima del Signor da la tribuu galega dei Insuber, i qual hann anca daa el nomm a la part de l'Italia del nord ciamada Insubria. Segond la legenda contada dal Livi, el rè Ambicatus l'ha mandaa el so nevoeu Bellovesus in de l'Italia al coo de un esercit furmaa de tant tribuu gàleghe; inscii el Bellovesus l'hares fondaa Mediolanum (ai temp de Tarquini Prisch, segond questa legenda).
I Roman, menaa del consol Gnaeus Cornelius Scipio Calvus, i hann combattuu e vinciuu i Insuber e ciappaa la cittaa in del 222 prima del Signor;  el capo di Insuber el se sares sottamettuu a Roma, e i Roman hann ciappaa inscii el control de la cittaa. A la fin i Roman hann conquistaa anca tutt el rest de la region e hann ciamaa la provincia noeuva Galia Cisalpina (cioè Galia de chi di Alp) e i haress daa al sit el nomm latinisaa del original Galegh: in de la lengua gàlega *medio- significaress "in del mezz" e l'element -lanon el saress l'equivalent Celtegh del Latin -planum cioè "pianura", cioè *Mediolanon (Latinisaa come Mediolanum) el significaress "villagg in del mezz de la pianura".
Mediolanum l'è staa important per la soa ubicazion central in de la red stradal de l'Italia settentrionala. Polibi el descriv la region 'me bondanta de vin, de ogna sort de granaja, e de lana fina. Branch de porsel, tant per la utilizzazion pubblega che privada, eren levaa foeu in di so forest, e la gent l'eva cognossuda per la soa generosità.In de l'epoca Augustana, Mediolanum l'eva famosa per i so scoeur; gh'eren on teater e on anfiteater (129.5 X 109.3 m). On sercc de mur de preia el protegeva la cittaa al temp de Cesare, e successivament l'eva staa anca slargaa foeura in del secol III dopo del Signor, per orden de Maximian. Mediolanum l'eva stada scernuda de l'Adrian 'me sede del prefet de Liguria (Praefectus Liguriae) e Costantin l'eva mettuda 'me sede del vicari d'Italia (Vicarius Italiae). In del III secol Mediolanum el gh'eva ona zecca,, on horreum (cioè on magazzin pubblegh de grand dimension) e on mausolee imperial. In del 259, i legion Roman comandaa de l'Imperador Gallien hann battuu i Alemann in de la Battaja de Mediolanum.
In del 286 Dioclezian l'haa spostaa la capital de l'Imperi da Roma a Mediolanum. L'ha deciduu de stabiliss a Nicomedia in del Imperi d'Orient, e l'ha lassaa la so contrapart Maximian a Milan. Maximian l'ha faa su divers oeuver monumental, el "circus" (470 x 85 meter), i "thermae" o "Bagn d'Ercole", on gran compless de palazz imperial e alter costruzion de servis dei qual gh'è restaa poch o nigott. Maximian l'ha anca slargaa foeu la cittaa e l'ha faa mett in pee on sercc noeuv de mur de preda (pressapoch 4.5 km de desvelupp) con divers torr. L'area monumentala la gh'eva di torr giumele; ona de quest, l'è stada inglobada in del convent de San Maurizi Maggior e l'è alta ben 16,60 m.
L'è staa a Milan che l'imperador Costantin l'ha pubblegaa l'Edit de Milan in de l'ann 313 prima del Signor, che 'l garantiva toleranza a tutt i religion de l'Imperi, ai cont el qual el ghe derviva la strada a la Cristianitaa per deventà la religion dominanta de l'Imperi. Costantin l'eva a Milan anca per celebrà el matrimoni de la soa sorella col Imperador d'Orient, Licini. A gh'eva di comunitaa Cristian a Mediolanum, che le gh'eva avuu la soa part de martir in del epoca di persecuzion, ma el primm vesch de Mediolanum che l'ha ona presenza storega stabil l'è el Merocles, che l'eva staa al concili de Roma del 313. In vers la metaa del quart secol, la bega dei Arian l'ha dividuu i cristian de Mediolanum; Costanz el sostegneva i vesch Arian. Ausenzi de Milan (mort in del 374) l'eva on teologh arian respettaa.
Al temp del vesch Sant Ambroeus (vesch dal 374 al 397), che l'eva reussii a quietaa via i Arian, e de l'Imperador Teodosi I, Mediolanum l'è riaa al massim de la potenza e splendor.
La cittaa la gh'eva anca on grand numer de besilegh, faa su in vers la fin del secol quart, 'me la Basilega de San Simpliciano, quella de San Nazar, San Lorenz e la cappella de San Vittor, in de la basilega de Sant Ambroeus. In del period del Tard Imperi a Mediolanum s'è encoraggiaa el desvelup di art applicaa e i lavor in avori e argent eren comun in di progett de edifizzi pubblegh. In de la cripta del Domm de Milan se poeul ved anmò i rovin de la gesa antiga de Santa Tecla e del battister inde che l'è staa battezzaa el sant Agostin.
In del 402, la cittaa l'è stada assediada di Visigot e la residenza imperiala l'è stada spostada a Ravenna. In del 452, l'è stada assediada de l'Attila, ma la rottura definitiva cont el so passaa imperial l'è vegnuda in del 538, ai temp de la guerra gòtega (535–552), quand che Mediolanum l'è stada devastada de l'Uraia, on nevoeu de Vitige, Re di Got, cont on gran numer de mort. Pussee innanz,  dopo l'invasion di Longobard, i padron noeuv a hinn scernuu Ticinum (renominada de lor ‘Papia’, che l'è la Pavia del dì d'incoeu) 'me capital, e la Mediolanum de l'alt medioev l'eva governada di so arcivesch.


De la nassida del Regn d'Italia in poeu, tanti comun italian e lombard hinn staa soppress per vess unii a comun pussee gròss o important e diventà frazion o quartee. Operazion compagn de questa eren staa giamò viduu in period napoleònigh e austriegh.
Questa chì l'è la lista di vegg comun de la Provincia de Milan, in ordin alfabetigh.
In de l'elench vegnen minga cuntaa i comun che fann part al dì d'incoeu di provincc de Vares, Lòd e de Monza.


In meteorologia, el front meteorològich o atmosferegh a l’è la superfice de contàtt, e donca de discontinuità, intra dò mass d'aria che gh’hann caratteristich de temperadura, pression e umidità divèrsi, tipich de la dinamica di ciclon extra-tropicaj.
La classificazion di front la pò vèss effettuada in divérsi manér: second el movimént, second la localitàa geografica, second l'altèzza, ma anca second i procéssi termodinamich che je ingeneren.
In particolar:
a considerà l'aspétt del moviment si desferènzien in "stazionàri" (polar, tropicaj, equatoriaj), e "mòbil" i quaj hinn  frècc, cald e occlus, i ultim poden vèss a caratter frècc o cald;
i front geografich hinn front stazionari etèrna che se troeuven ciaschedun in del sò settór de competenza e se classifichen in “principaj” (polar, tropicaj e equatorial) e "segondari";
second l'altèzza geografica gh’hinn "front in quòta" e "front de superfice";
segond i procèss termodinamich poden vèss  "a scorriment ascendent" o "discendent" e tutt e du poden vèss "attìv" o "passìv".La superfice de contàtt tra i dò mass d'aria l’è ciamada "superfice de discontinuità", e la so interferènza con el soeul a l’è ciamada "linea del front".
I tipi de front meteorologich principaj e pussée comùn hinn quatter, disegnàa in di cart meteorològich per mèzz de lìnej con simboj divèrsi:
front cald;
front frècc;
front stazionàri;
front occlùs.
El front cald l’è el front adrée a la superfice che la dessepara ‘na massa d'aria pussée calda (e despèss anca pussée ùmeda) de vuna pussée fréccia (de sòlit ùmed), sora la qual la ghe scarliga. De fatt l'aria calda a l’è men densa, e per quèst la va su sora quèlla pussée frèccia incontrada in del cors del sò tragitt; inscì la ven frèccia e la caosa la formazion de nivol estes, generalment de tipo a forma de strato. Lor poden vèss compagnàa de pioev debol o nevicad.
I front cald gh’hànn ‘na pendenza de sòlit abbastanza bassa, e gh’hann  ‘n'estension orizzontal che la pò raggiòng i 1000 chilòmetri o pussée.       I precipitazion (pioeuva, nev) ch’je compagnen se slongen per on quaj centèna de chilometri  e hinn de caratter contìnuv. Gh’hinn rar casi indoe el front cald a l’è assosènn pussée ripid, e compagnàa de temporaj violent comè e persistent, estés in orizzontal per on quaj chilometro.
El front cald el pò, del punt de vista termodinamich, vèss:
a "scorriment ascendent attìv", indoe la velocità de la massa d'aria calda l’è superiora de quélla de chèla frèccia e in chèla manera chì l'aria calda "la rampega" la superfice del front e quand che la riva a la temperadura de rosada se formen i nivol. Generalment quand che riva chèl front chì amalastant prima la pression la va giò e la temperadura la va su. El passagg de chèl front chi se porta adrée ‘na sbassada de la visibilitàa prima òttima, ma che poeu la peggiora per via di precipitazion che vegnerànn giò e di nebbi pre-frontaj.
a "scorriment discendent passiv", indoe l’aria calda la gh’ha ‘na velocità pussée bassa de quèlla frèccia e la stà de sora. In chèll caso chì, l’aria calda la borla giò passiva in del spazzi lassàa del’aria frèccia e donca la soa temperadura la va su e la soa umidità la diminuiss. In chi condizion chi i nivul se farànn su minga e quèj che gh’hinn giamò a se mangiarànn foeura.
El front frècc a l’è on front indoe ‘na massa d'aria frèccia (donca manc ùmeda ma pussée densa) la ghe se vesina a ona massa pussée calda e pussée umida donca pussée leggera. In chèst cas chì l'aria frèccia la se infila sòta quèlla calda, e la ruza a’ndà su (instabilità atmosferega).
I nivol tipich del front frécc hinn  svilùppàa in verticàl cumul e cumulonemb.
El front frècc  el pò vèss:
a "scorriment ascendent passiv", indoe la velocità del’aria frèccia l’è maggiora de quèlla calda, in chèst caso chì la massa d’aria frèccia la se infila con violenza sòta quèlla calda, de conseguenza la fa andà de sura e la costring a rampegà la linea del front.  Per quèst se formarànn di nivol che fann vegnì giò di Acqueri e temporaj  innanz e subit dòpo de la linea del front.
a "scorriment discendent attiv", indoe el front el se troeuva su in altèzza prèss ai corrent a gètt, de conseguenza denanz del front a ghe sarà del’aria calda che la ven giò, e donca nagòtt de nivul. In chèl caso chì l’aria calda la vegneràa tirada su de la massa frèccia che l’è adrée a rivà fin a formà nivol a forma de strato e moderàa precipitazion, se l’è stàbel, inscambui se a gh’è instabilità atmosferega se formarànn di sistèma a svilupp vertical cont acqueri e temporaj e magara anca nev compagnàa de tempèsta, o ben l’inscì ciamà cumulonemb.Innanz del  rivà de chèl front chì la tempradura la se sbassa, el vent l’aumenta e la visibilità la migliora.
El front l’è occlùs quand che on front frècc (che donca el se moeuv pussé in prèssa) el raggiòng on front cald e ghe se mètt de sòra.
El front occlus el pò ‘vègh  "caratter cald" oppur "caratter frècc", second a i temperadur. El fronte occlus a caratter cald l’è pussè frequent.
In del caso che on front frècc a 5 °C el raggiung on front cald a 7 °C che ‘l stà sora a ona massa d’aria a 3 °C, tutt e du i rampen la massa d’aria pussée frèccia, e lilinscì a se ingenera ona situazion compagna de on front cald.
Se inveci el front frècc el gh’ha l'aria pussée frèccia de tucc, el se infila sòta tucc e dò i mass d’aria e lilinscì a se ingenera ona situazion compagna del front frècc. I fenòmeni del front occlùs hinn però pussée vioent  (despèss el front occlùs l’ingenera temporaj) e persistent.In sui cart meteorològich de solit i se desferenzien minga i du tipi de front occlùs: se a gh'è on front occlus de caratter cald i mézz circoj hinn pièn e i triangol hinn voeud, al contrari in quèll a caratter frècc i triangoj hinn pièn e i mèzz circoj hinn voeud.
A chèl particolar tipo de front chì l’è associada despèss la "teoria frontal di ciclon", la qual la despiega per via de l'occlusion la formazion del ciclon extra-tropical che ‘l se crea di vòlt ai latitudin arent ai pòli.


On eco inarcaa a l’è el caratteristich segnàl che ‘l torna indrée al radar de on sistèma convettiv de media scala oppur de ‘na linea de temporaj che ‘l gh’hà la forma de on arch. On eco inarcàa  l’è bon de prodù di vent fòrt e di vòlt anca di borineri e fà di dagn de bon. On eco inarcaa el po’ anca diventàa on derecho.
El termen inglés "bow echo" (che ‘l voeur dì "eco a forma de arch") a l’è stàa doprà la primma vòlta del Theodore Fujita ind l’edizion del magg del 1978 del "Manual of Downburst Identification for Project NIMROD."  In del 2004 poeu, hinn stàa fàa di alter studi de prevedè mèj la formazion di eco inarcàa. I ricercador hann scopèrt che  l’eco inarcàa a l’era pussée facil a succed in di cèllul de temporaj organizzàd debolment.  In del 2007 a gh'è stàa on inconter infra i metoròlogh indoe i hann mèttùu insèma i sò ricerch de manera de comprend mèj l’eco inarcàa.
On eco inarcàa a l’è associàa cont i linej de temporaj.  La longhèzza de sti eco chì la po’ andà de 20 a 200 km, e la soa vita la po’ andà de 3 a 6 or  .  I eco inarcàa tenden a sviluppas quand che gh’è ona fòrbes del vent moderada in i primm 2 o 3 km de bass ind l’atmosfera terrèstra. Impunemanch sìen compagn di linej de temporaj, i eco inarcaa hinn pussée piscinìtt e hinn mòss di vent che ruzen in del sò center. I eco inarcaa tenden a ruzass e a slargàss de foeura fin a morì dòpo on cèrt temp. Quand che ona linea de temporaj la diventa on eco inarcàa la dininuiss anca la probabilità che ona tromba d’aria la se formi dedenter. L’eco inarcaa el ciapa quèlla forma là de gia chè i vent che vegnen de drée ruzen in sul sistèma.   Di eco inarcàa fòrt de bon che caosen di dagn devastànt despèss hinn ciamà derecho. I condizion bònn de ingenerà on derecho hinn:  ona zòna frontal, ona fòrta convergenza di vent in su la superfice ettèster, on pont de rosada elevàa innanz del front, di vent che ruzen de perpendicular rispètt al front a i altèzz infra i 700 e i 850 hPa e ona massa d’aria instabil con ona energia potenzial convettiva disponibil de pussée de 2400 J/kg.
L’eco inarcaa, per fàss su el gh’ha besògn al livèll de mèzz de la troposfera de on fluss in entrada dedrée fòrt. L’eco inarcàa el se foeurma quand che ona gotta frèccia  al livèll medi cont ona bona fòrbes del vent ai bass livèj che la fa pirlà la va innanz. El front che’l se crea quand che la gotta la va innanz el resulta inscì inarcàa. El fluss in entrada quand che ‘l torna giò fa su el front de rebuff ch ’el va innanz in su la superfice ingenerand di vent fòrt. El front de rebùff che l’è dispòst in su on arch el provoca la riproduzion di temporaj adrée a ona linea inarcada.
Dòpo che el fluss in entrada dedrée l’hà inarcàa el sistèma de temporaj, se sviluppen di vòrtes in tucc e dò di estremità del sistèma. Quèj vòrtes chì gh’hànn ‘na fòrza pressappòch eguàl.  Quèj vòrtes chì aiuten ancasì a fa vegnì puissée fòrt el fluss che ‘l corr via in del spazzi infra de lor, e de conseguenza a fa vegnì pussée fòrt el fluss in entrada dedrée. Anca i vent in su la superfice vegnen pussée fòrt quand che el fluss el va giò a fa su la corrent discendenta e donca el front di rebuff.   Come che la vita del sistèma de temporal la va adrée, la fòrza del Coriolis la fa rinforzà i vòrtes ciclònich e l'indebolìss quèj anticiclònich.  El sistèma donca el sviluppa on eco a virgola senza simmetrìa de già che ‘l vòrtes a nòrd (ind l’emisfero nòrd) el se sviluppa pussée per la reson amalstànt insegnada.   On quaj borineri o gustnado el po’ sviluppass denter in sti vòrtes chì.
I vent fòrt bònn de ingenerà di dagn hinn concentràa al center de l’eco inarcaa. On tipo de eco inarcaa fòrt a l'è conossùu ‘me derecho, indoe i vent pòden andà pussée a la svèlta de 160km/h e pòden produss di dagn spantegàa.   I eco inarcaa hinn bònn de ingenerà di vent fòrt compagn di quèj di tromb d’aria. De conseguenza on eco inarcaa fòrt el ne produss pussée e pussèe spantagàa de dagn de ona tromba d’aria. De sorapù, i eco inarcaa in serie che foeurmen di arch multipli hinn bònn de creà i condizion favorevol per el sviupp di tromb d’ara.
Di vòlt el succed che divèrsi eco inracàa se formen adrée a ona linea de temporaj. . El svilupp di arch a l’è caosàa di divèrsi fluss dedrée che vegnen giò in divèrsi sit ‘me front de rebuff. ..
Quèj ondulazion di arch multpli chì, de la de on front de rebuff che ‘l devasta, pòden prodù di tromb d’aria, anca tromb marin indoe se incontren in fluss in entrada e in sortida ad angol adrée a la linea ..
I arch multipli fann i stèss dagn de on ùnegh eco inarcaa ma moltiplicaa per el numer de arch. I vent e la pioeuva  pussée fòrt se troeuven in del center de la panscia di arch.


El Hobbit (nomm ingles: The Hobbit - There and Back Again) l'è on romanz scrivuu del scrittor e professor ingles John Ronald Reuel Tolkien, publicaa per la prima voeulta in del 1937 de la cà editris Allen & Unwin.
A l'è 'l primm di liber che cunten su i stori del mond che 'l Tolkien l'aveva scomenzaa a imaginà on quai desenni prima. L'era nassuu 'me ona novella per bagai, e 'l gh'ha 'vuu on gran bell sucess. Quand che però gh'è staa ciamaa de scriv el liber dopo, alora el Hobbit el saria devegnuu el prologo del capolavor del scrittor, cioè El Scior di Anei.
I disegn e i ilustrazion de la version original hinn staa faa proppi del Tolkien in persona.
On bell dì de primavera, el hobbit Bilbo Baggins el se troeuva denanz a l'uss de cà soa el strion Gandalf, che 'l ghe proponn de vegnì insemma a lù a fà on'aventura in terr lontann. Bilbo che, compagn de tucc i hobbit per ben, l'ha semper pensaa che i aventur sien on queicoss de brutt e di quai besogna scappà, el scappa dent in cà.
El dì dopo on quaivun el picca la porta de cà Baggins, e 'l Bilbo (che 'l pensa che 'l sia el Gandalf, vegnuu a bev on tè insemma lù) le derva. Vun dopo l'alter, el se troeuva in cà tredes Nan (Óin, Glóin, Fili, Kili, Balin, Dwalin, Ori, Dori, Nori, Bifur, Bofur, Bombur e Thorin Scuderogor), che trichen el sò bev e mangen quasi tutt quell che troeuven in dispensa. Insemma a lor el riva anca Gandalf, che 'l dì prima l'aveva mettuu on segn segrett in su l'uss de la cà de Bilbo, de manera che tucc i Nan savessen che l'era quella lì la cà indè trovàss. El strion de fatt, el gh'ha consejaa a Thorin, el capp de la comitiva de Nan, de toeu insemm a lor el Bilbo, che l'è on scassinador proppi bravo. Duranta la sira i Nan spieghen a Bilbo indè l'è che hinn dree a 'ndà: al de là de la Contea (la terra di Hobbit), al de là di Montagn e di Terr Selvadegh, per rivà a la Montagna Deperlee. Lì gh'era vun di regn di Nan, e 'l sò re a l'era el nonno de Thorin, Thror. Ma on bell dì l'era rivaa on drago ciamaa Smaug, che l'aveva coppaa on mucc de Nan e j'aveva scasciaa via: i Nan eren proppi sciori e gh'aveven on mucc de or, bisgiô e gioiei, e quella robba chì ai draghi la ghe pias de bon. Insomma, i tredes Nan hinn dree a tornà a cà per toeuves quell che l'è sò: Bilbo Baggins, el "scassinador", el gh'ha de trovà la manera de fài nà dent a la Montagna.
Imbesuii de tutt i stori che l'ha scoltaa, el Bilbo el va in lett. El dì dopo, quand el desseda, el pensa de vesses insognaa tutt, e in fond a l'è content. Ma el Gandalf el ghe dis che i Nan hinn dree a spettàll, e che 'l gh'ha de moeuves. A quell pont, ona part del sò anim che 'l cognosseva nò (ona propension a l'aventura che la ghe vegn de la fameja de soa mamm, i Tuc) la salta foeura, e 'l se decid de andàggh adree ai Nan, anca se l'ha mai scassinaa negott in tutta la soa vita. In su la strada che la mena ai montagn, el riess a fàss ciappà pussee in considerazion di Nan, già che 'l ghe da ona man a salvàss di Omen Negher (di bestion grand e gross che mangen de tutt e che vegnen de preja quand che 'l solta foeura el Sô). Insemma a Gandalf, i quattordes compagn a riven a Gran Buron, ona bella vallada cà di Elf de l'Elrond. Lù el ghe da ona man a lor, per preparàss mej per traversà i montagn e 'l ghe da di spiegazion per lengg la mappa per rivà a la Montagna Deperlee. Dopo 'n para de setemann, la compagnia la lassa Gran Buron e la ciappa la strada di Montagn Nebbios. Chì, in d'ona nott de tempesta, troeuven repar dent a ona caverna, ma vegnen rapii di Orch che viven lilinscì. Grazzia a l'intervent del Gandalf, i Nan e Bilbo riessen a liberàss e a coppà el capp di Orch, poeu tacchen a scappà. Ma in del rebelott de la fuga dent i tunnel di montagn, el Bilbo el resta indree, tutt indeperlù e in mezz al scur. Intant che 'l cerca la strada giusta, el va semper pussee dent al coeur de la montagna. On bell moment el troeuva, per cas, on anellin d'or e se 'l mett in sacoccia. On bell pont a l'incontra ona creatura strana, ciamada Gollum. Quell lì a l'è on esserin biott e magher che 'l viv tutt indeperlù in d'on laghett sott i montagn, el maja i pess e, se l'è bon de coppài, anca i Orch. Già che l'è corios de trovà on queidun compagn de l'hobbit, el ghe fa ona proposta: farann ona gara de indovinei; se 'l perd Bilbo, Gollum le mangerà; sedenò, Gollum el ghe farà vedè la strada per sortì foeura de lì. La gara l'è bella impegnativa, e a la fin el Bilbo el riess a vincc perchè 'l ghe domanda Cossè che gh'hoo in sacoccia?. Inrabbii per avè perduu, Gollum el va a ciappà on sò anellin d'or magich che 'l fa 'gnì invisibei, de manera de podè coppà Bilbo e mangiàll. Ma el se incorgg de 'vègghel pù, e 'l sospett che ghe l'abbia Bilbo el le fa andà pussee in bestia anmò. Intant che 'l scappa de la creatura, foeura de lee, el Bilbo el descovriss el podè de l'Anell, e le dopera per scappà via de Gollum e di Orch, e per sortì foeura di Montagn. Lilinscì, dopp d'avè caminaa per on poo, el troeuva finalment i Nan e Gandalf, che hinn proppi content de trovàll anmò (e adess le tegnen anmò pussee in considerazion). Ma de nott i Orch sortissen foeura di montagn e, insemma ai Luff, ghe dann la cascia a la Compagnia, che la cerca on repar in scima a di alber. I Orch proeuven a brusà i piant, e i quindes compagn vegnen salvaa domà quand che riven i Grand Agoi in sò aiutt.
On quai dì dopo, i Agoi lassen i Nan, Bilbo e Gandalf in di Terr Selvadegh. Gandalf el mena i sò amis a la cà de Beorn, on omm che ogni tant el se trasforma in d'on ors. Quell chì, che in d'on primm l'è minga inscì sicur de l'onestà di ospit, a la fin ghe da del mangià e on poo de armamentari per traversà el Bosch Fosch, la granda foresta che la se troeuva in mezz in tra i Terr Selvadegh e 'l territori de la Montagna Deperlee. Prima de andà dent a la foresta, Gandalf el lassa la compagnia perchè 'l gh'ha de fà on quai lavoreri bell important, che però el spiega nò. I quattordes compagn tacchen a traversà el Bosch, in mezz a milla pericoi. Dopo 'n atacch de ragn gigant, el Bilbo el demostra anmò 'na voeulta on coragg e finalment el cunta su del sò anell special, col deventà anmò pussee popolar in tra i Nan. On bell moment, i Nan vegnen faa presonee di Elf che viven in de la foresta, e 'l Bilbo el gh'ha de salvài on'altra voeulta. Cont el sò anell, el riess a 'ndà dent a la cà del re di Elf Silvan, a liberà i sò amis e a fài scappà dent a di baril che vegnen buttaa dent a on fiumm. Inscì sconduu, i quattordes compagn riven a Esgaroth, la città di Omen in sui riv del Lagh Longh, minga lontan de la Montagna. Chichinscì vegnen saludaa comè eroi, e ghe vegn daa on bell poo de material per rivà a la Montagna.
Rivaa lalalì, riessen a trovà ona portisina segreta che la mena dent a la Montagna. Bilbo, cont el sò anell, el ghe va dent e 'l riva in de la sala del Tesor. E lì el troeuva anca Smaug, el drago. Smaug el se incorgg che gh'è on quaivun, ma el riess minga a vedèll perchè l'è proteggiuu de l'anell. Smaug e Bilbo ciciaren on ciccinin, e 'l Bilbo per sbali el fa capì a Smaug de vess rivaa de Esgaroth. Dopo 'n poo el Bilbo el riess a scappà e 'l torna di Nan. Ma Smaug, inrabbii, el sortiss foeura de la Montagna e 'l gola fin a Esgaroth, indè che 'l tacca a spudà foeugh e a trà giò tusscoss. Ma Bard, on arcier discendent di vegg re di Omen, le coppa cont ona freccia: l'è 'l noeuv eroe de Esgaroth. La notizzia che 'l drago l'è mort la ghe da bonoeur a tucc. Inscì se decid de andà dent a la Montagna per cattà i gran tesor che se troeuven lì dedent. L'è l'istess lavorà che fann i Elf Silvan, che vegnen leaa di omen comandaa de Bard. Rivaa denanz a la Montagna, descovrissen che i Nan hann giamò ciappaa possess del sò vegg regn, e voeuren dàggh negott del sò tesor. Per 'sta reson, i Omen e i Elf metten sott assedi la Montagna. El Bilbo, che 'l voeur minga che 'l s'cioppa ona guerra (i Nan hann domandaa a on dord de golà di Nan di Coi de Ferr per dàggh ona man a combatt), el roba l'Arkengemma, el gioiell pussee bell del tesor di Nan, e le porta di Omen e di Elf per fàgghel doperà 'me merce de scambi. Quand che Thorin el se incorgg de 'sto lavorà, el se inrabbis de bon e 'l voeur pù che 'l Bilbo el vegna dent a la Montagna.
Intrattant a riven anca i Nan di Coi de Ferr, e 'l someja che la guerra la sia in sul pont de s'cioppa de vera. Ma a l'improvis i trii esercit vegnen leaa in tra de lor, perchè denanz a la montagna el riva on nemis pussee gramm anmò: i Orch di Montagn e i Luff, che voeuren vendicàss. La s'cioppa la granda Battaja di Cinch Esercit, che l'è vinciuda di Omen, Nan e Elf anca grazzia a l'aiutt di Agoi e de Beorn. In de la Battaja (indove l'è rivaa anca Gandalf, tornaa de ona granda battaja dent al Bosch Fosch) moeuren Thorin, Fili e Kili. Prima de morì, però, Thorin el riess a ciamàggh scusa a Bilbo per come l'è che l'ha trattaa.
Despoeu de tutt 'sti aventur, el Bilbo el ciappa su el tocch del tesor che i Nan, recognossent, gh'hann daa e, insemma a Gandalf, l'invia a tornà cà. Dopo 'n viagg bell longh, finalment el riva in de la Contea. De quell moment inanz, però, el sarà pù l'hobbit paciarott che l'eva prima de partì: l'è cressuu (minga d'età, perchè 'l gh'aveva giamò cinquant'agn) e l'ha scovert quell che l'è bon de fà, anca se l'è inscì piscinin e, a l'aparenza, poch important. Tutt quell, però, el le fa vegnì on poo strani ai oeugg de tucc i alter hobbit, ma lù ghe da pù importanza.
Ona prima version in carton animaa per bagai l'è stada fada in del 1977, dirigiuda de Jules Bass e Arthur Rankin Jr.
In di Agn Domilla, despoeu el gran sucess cinematografegh de la trilogia del Scior di Anei del Peter Jackson, l'è vegnuda foeura l'esigenza de fà on film anca in su la prima overa de Tolkien. Dopo vari agn de contrattazion, a la fin l'è staa scernii anmò 'na voeulta el Jackson per fà su el noeuv film. El liber l'è staa spartii foeu in tre part: el primm episodi l'è sortii in del 2012, intant che 'l segond l'è vegnuu foeura a la fin del 2013; per el terz gh'avaremm de spettà l'inverno del 2014.


La Cecoslovacchia (parnonzia lombarda /ʧɛkozluˈ(v)akja/ o /ʧɛkozlu(v)aˈkia/; in cecch Československo, in slovacch Česko-Slovensko, Československo prima dal 1990), l'é staa on Stat de l'Europa oriental esistii dal 1918 al 1992, quand che i Stat s'hinn spartii.
El territori cecoslovacch el partegniva a l'Imper Austro-Ongarich che, borlaa dopo de la prima guerra mondiala, el permett al Tomáš Garrigue Masaryk de fondà la Cecoslovacchia e de governàlla dal 1918 al 1935, seguii poeu del sò strengg liaa Edvard Beneš.
Giamò de la mità del 1800, però, el nazionalism cecch l'è deventaa semper pussee fort e 'l Masaryk a l'era staa elegiuu al Parlament 'me esponent de l'autonomism cecch per i Giovin Cecch e per el Partii Realista Cecch. El František Palacký, inveci, l'ha fondaa pussee sociazion patriottich e l'era a favor de l'austro-slavism, ossia de 'na reforma federalista per i nazion slav in l'ambit de l'Imper.
Longh el period imperial la Boemia e la Moravia seren di important zon industriai cont di fort moviment nazionalista; inscambi la Slovacchia, part del Regn d'Ongaria, a l'era 'na region agricola sottadesviluppada cont on sentiment pussee debol, ma han faa su istess on unich Stat plurinazional.
In del period in tra i dò guerr a l'è staa l'unich Stat pienament democratich in l'Europa orientala e dal 1993 l'unich Stat a vessel anca a nivell legal.
In del 1930 la Germania la firma i accord de Monaco che deciden l'annession di Sudetenland, de lengua tedesca, a la Germania e de 'na bona part de la Slovacchia a l'Ongheria El rest de la Slovacchia l'era integraa in la Cechia con granda autonomia. El 15 de marz 1939 la Germania la annett tutta la Cechia, e l'è deciaraa el Protettoraa de Boemia e Moravia. L'ideja de la Germania a l'era de fà on genocidi coltural di Cecch, cont l'espulsion de l'Europa di leader e la germanizzazion de la lengua e di toponim, vist che i cecch eren consideraa di untermenschen de origin mongoloida.
La Germania a l'era reppresentada de Reinhard Heydrich, mazzaa in del 1942 in l'operazion Anthropoid. In del 1943 el noeuv governator Karl Hermann Frank el manda 350'000 cecch a lavorà in del Reich. La pupart di cecch a l'è stada bona in del period, anca se gh'è stada 'na piscininna resistenza ceca.
El period a l'è staa assee scur per la Cecoslovacchia, che l'ha vist di 36'000 ai 53'000 mort, pussee la distruzion de la popolazion ebraica boema-morava, de pussee de 100'000 personn. A bon cunt, però, el numer general di gent a l'è aumentaa.
El 3 de magg del 1945 l'esercitt american del general General Patton entra a Pilsen e 'l 5 de magg l'Armada Rossa la entra a Praga.
In del 1987 el leader comunista Gustáv Husák el dis de vorè seguì la perestrojka in Cecoslovacchia, ma in pratica el fa no. El 17 de dicember, per i sò 70 agn, el se dimett de càpo del Partii Comunista, ma minga de president cecoslovacch, vist anca i volontà di àlter member del partii de primeggià. A l'è elegiuu  segretari el Miloš Jakeš.
El process cecoslovacch el remandava tutt al 1990, cont irritazion di leader sovietich. Intant i stil de vita occidental, grazia ai TV todesch e austriegh, s'hinn spantegaa pussee e in del dicember 1987 500'000 cattolich firmen on appell per la libertà religiosa, seguii poeu de la manifestazion de la candela.
El 16 november 1989, in occasion di recorrenz del sacrifici del Jan Palach e di revoeult antinazista del 1939, scomincia la revoeulta anticomunista, e 'l 17 de november a gh'è di grand manifestazion.
In del giugn 1990 a gh'è i primm elezion liber, che seguissen on governa de coalizion indova el partii Comunista a l'éra in minoranza. El Forum Civich de Václav Havel el vincc, e 'l se dimostra 'na forza mìnga bona de governà, tant che la se disliga pocch dopo. El Partii Civich Democratich del Václav Klaus el deventa vuna di forz pussee important del paes.
I tension in tra el grupp nazional cecch e quell slovacch deventen semper pussee fort. La Cechia, dal 1991, l'ha bloccaa i trasferiment de danee vers de la pussee povera Slovacchia.
El 17 de luj del 1992 el parlament slovacch approeuva la deciarazion d'independenza de la nazion slovacca. I primm minister Václav Klaus e Vladimír Mečiar se incontren e deciden per la secession, a l'epoca avversada de 'n bon numer de cecch e slovacch. El president Václav Havel, in disaccord cont la scerna, el se dimett. Anca el President del Parlament Alexander Dubček, per protesta, el se refuda de firmà di legg ch'avarien impedii a la pupart di personn inzigaa cont el vegg regimm comunista de 'vègh di carich politich.
El 13 de november l'è approvada la legg costituzionala 541 che la definiss i confin interni, e 'l 25 november la legg costituzionala 542 la deciara la separazion per el 31 de dicember del 1992.
Dopo de la Segonda Guerra Mondiala el Paes el deventa on Stat comunista a economia pianificada sotta la guida de l'Union Sovietega. Vuna di industrij pussee important del Stat a l'era quella metallurgica, che però la dipendeva assee de l'importazion de l'ester, e anca l'estrazion mineraria e la manifattura eren assee important, seguii poeu de la chimica, del tessil e de la produzion di macchin. La Cecoslovacchia, con la ČKD Tatra, la faseva su la pupart di tram doperaa in del blocch oriental. La pupart di esportazion, in d'on quaj agn addirittura l'80%, a l'era vers di Stat comunista.
L'agricoltura a l'era men importanta del settor secondari, ma l'era bona de garantì 'na bona produzion, bona per alimentà el Stat se 'l ghe fuss staa bel temp. A l'era el Stat satellit de l'URSS cont el consum de carna pussee volt.
La valuta del Stat a l'era la corona cecoslovacca. A la fin del comunism a l'era valutada 5,4 coron per dollar, cont on cambi turistich de 10 coron per dollar. El liber mercaa l'ha accettaa el tass del mercaa negher de 30 coron per dollar.
La Cecoslovacchia a l'era, anca a nivell legal, on Stat plurinazional.
I dò nazionalità pussee important seren quèlla ceca e slovacca, che dann el nomm al Stat.
Minoritari eren la nazionalità todesca, eradicada dopo di decrett Beneš, la nazionalità ongaresa e la nazionalità rom.
In del period pre-comunista la democrazia l'ha permittuu on bon desvilupp de la libertà de pubblicazion: I giornai pussee important seren Lidové noviny, Národní listy, Český deník e Československá republika.
Cont el nazism e 'l comunism a hinn staa mettuu di formi de censura, di voeult anca assee dur, per impedì i critich al regimm e i media pussee important seren sotta el controll di autorità.
Dopo de la Revoluzion de Velluu a l'è stada remettuda la libertà de stampa.
Prima del comunism la Cecoslovacchia a l'éra assee religiosa e messedada, cont ona prevalenza cattolica.
El comunism l'ha inveci sbassaa la libertà e la presenza di religion e l'ha causaa anca a on rafforzament de la Gesa Cattòlega. La Cechia a l'è semper stata pussee atea, e incoeu a l'è vun di pocch Stat a maggioranza atea de l'Europa.
I sport pussee important in la Cecoslovacchia seren el folball, el tennis, l'hockey e la ginnastica.
El folball, a differenza del rest del Blocch Oriental, a l'éra professionista e la selezion de folball de la Cecoslovacchia l'ha vinciuu di copp europee e l'è rivada in di fas finai de la Coppa del Mond. Giugador 'me Pavel Nedvěd, Antonín Panenka, Milan Baroš, Tomáš Rosický, Vladimír Šmicer e Petr Čech a hinn nassuu in Cecoslovacchia.
In su l'hockey in sul giazz la selezion l'ha vinciuu on poo de medaj a nivell olimpich cont giugador 'me Peter Šťastný, Jaromír Jágr, Dominik Hašek, Peter Bondra, Petr Klíma, Marián Gáborík, Marián Hossa, Miroslav Šatan e Pavol Demitra.
Tennista cecoslovacch a hinn staa Ivan Lendl, Jan Kodeš, Miloslav Mečíř, Hana Mandlíková, Martina Hingis, Martina Navratilova, Jana Novotna, Petra Kvitová e Daniela Hantuchová.


El Governo Conte I (ciamaa "Governo del Cambiament" o anca "governo giald-verd" o "giald-bloeu", di color di partii") a l'è staa el governo quell de 65 de la Republica Italiana guidaa del giurista Giuseppe Conte e de coalizion in tra el Moviment 5 Stell e la Liga, ch'han faa on accord ciamaa "Contratto per il governo del cambiamento".
El Giuseppe Conte l'ha ricevuu l'incarich de formà on governo el 31 de magg e l'ha giuraa ai 16:00 del 1 de giugn. El 8 de agost del 2019 el va in crisi, degià che la Liga la tira via la fiducia, e 'l 20 de agost el Cont el nonzia i sò dimission.
A l'è staa sostegnuu del Moviment 5 Stell e de la Liga, cont el sostegn esterno del MAIE e di moviment candidaa in di fir de la Liga: el Partii Liberal Italian e 'l Moviment Nazional per la Sovranità.
Per i analista l'ha avuu di posizion de sinistra a nivell economich e de center-destra a nivell social.
Dopo di elezion el President Sergio Mattarella el da di incarich esplorativ a la Presidenta del Senad Maria Elisabetta Alberti Casellati e a quell de la Cambra Roberto Fico per verificà la possibilità de fà su, respettivament, on governo M5S/center-destra e M5S/PD.
A magg 'sti mandaa menen a nagott, dopo che el Moviment 5 Stell l'ha refudaa de andà al governo cont el Partii Democrategh. El Mattarella l'ha parpognuu de nominà on governo neuter per portà el Paes a di noeuv elezion.
Dòpo de 'sta proposta la Liga e 'l M5S deciden de trovà 'n accord e deciden de parpoeu on Contratt de Governo e 'n premier tecnegh, el professor universitari Giuseppe Conte. I dò forz fann votà el contratt ai elettor: El M5S in su la piattaforma online Rousseau e la Liga in di gazebo.
El 27 de magg el Conte el remett el sò mandaa al Mattarella dopo che el President l'ha refudaa de nominà el Paolo Savona Minister de l'Economia. El Mattarella el da donca 'n incaregh al Carlo Cottarelli, ma dòpo che i partii troeuven 'n accord per Giovanni Tria a l'economia e Savona ai politegh europee el Cottarelli el remett el mandaa e 'l 1 de giugn el governo el pò giurà in di man del President.
El 8 de agost 2019, dòpo de 'n vot discordant in su la TAV Turin-Lion, el governo el va in crisi e i dò part domanden de tornà a votà. El 20 de agost el Conte el nonzia, denanz al Senad, de vorèss dimettés. L'Enrico Mentana l'ha parlaa de 'na telefonada in tra el Salvini e 'l Nicola Zingaretti, secretari del PD, per siguràss che 'l fuss minga andaa al governo cont el Moviment 5 Stell.
El 4 de settember 2019 a l'è incaricaa el noeuv governo Conte II, che 'l giura el 5.
El Contratt el mett 'me priorità la lotta a l'immigrazion clandestina e 'l parpoeun de fà su pussee center de espulsion e de fà pussee espulsion.
El 10 de giugn 2018 el Salvini el nonzia de sarà i port ai sociazion minga governativ e 'l 18 el parpoeun de censì tucc i zingher, ideja criticada de tutta l'opposizion e de bona part del M5S.
El Contratt el gh'ha dent l'introduzion de 'na flat tax per aziend e personn, cont on no tax area per i reddit pussee bass. 'Sta iniziativa a l'è stada assee criticada di opposizion perchè la favoriria i cett pussee ricch e la res'ciaria de vess in contrast cont la Costituzion, che la parla de impost improntaa a la progressività.
El Contratt el voeur sbassà i vitalizzi e i stipendi di parlamentar e di consiliee regionai, razionalizzà el numer di auto bloeu e ridù el numer di parlamentar a 400 deputaa e 200 senator.
El programma el voeur sbassà i pension sora i 5000€ e superà la reforma Fornero cont el sistema de la quotta 100, indova che se l'età anagrafega e i agn de contribuu a hinn pussee de 100 se va in pension, semper cont el diritt de andà in pension dòpo 41 agn de contribuu.
El Contratt el preved, 'me vorzuu del Moviment 5 Stell, el reddit de cittadinanza, limitaa a 2 agn e cont l'obbligh de accettà el lavorà parpognuu, 'me vorzuu de la Liga.
El Contratt el ponta assee in su la democrazia diretta e 'l governo el gh'ha on ministeri appòsta. A l'è parpognuu de toeu via el quorum di referendum abrogativ e de obbligà el Parlament a calendarizzà i legg de iniziativa popolar.
El Contratt el voeur digitalizzà pussee la sanità e sbassà i temp de attesa per i visit. El resta a favor de la division regionala de la sanità.
El Matteo Salvini, notoriament antivaccinista, l'ha parpognuu, cont el biasim de la ministra de la Salut Giulia Grillo, de abolì i vaccinazion obbligatori.
El governo l'ha però scernuu 'na linia assee morbida in sui vaccinazion, cont la volontà de mett on obbligh flessibil e de eliminà l'obbligh per andà a scoeula.
I forz politegh s'hinn impegnaa a garantì la qualità de l'agua publega in tucc i comun cont di investiment per mett in sicurezza i tubazion pericolos cont el piomb e l'amiant.
El Contratt el voeur dà pussee autonomia ai ent locai, e l'ha faa on minister per i Autonomij. El Sud el gh'ha on sò ministeri dedicaa.
El Contratt el se impegna a incentivà l'energia renoeuvabila e a combatt i riatt ambientai, oltra a la volontà de fà 'n economia verda.
El Contratt el voeur defend i denominazion italian in Europa e in del mond.
El Salvini l'ha parlaa de dazzi per difend el Made in Italy e 'l minister de l'agricoltura Gian Marco Centinaio l'ha bloccaa la ratifica del CETA perchè el protegg no tucc i denominazion italian.
In di sò 14 mes el governo l'ha otegnuu:


Lodovigh Maria Sforza (3 de Agost del 1452 - 27 de Masg del 1508), soranominaa anca "el Moro", l'è staa el Duca de Milan dal 1494 finna al 1499, apos a la mort de sò nevod Gioann Galeazz Sforza e Duca de Bari dal 1479 al 1500. L'era el segond fioeù del Franzesch Sforza.
L'è staa duranta el sò regn che Milan l'ha veduu el fiorì del Renassiment e, in gionta, la soa cort l'è stada vunna di pussee famos in del nord de Italia proppi per el sò grandoeur. Patron del Leonardo da Vinci e olter artista sossenn important del sò temp, l'è cognossuu ancasì per avè commissionaa l'Ultima Cena al Leonardo.
Lodovigh Maria Sforza l'è nassuu in del 3 de Agost del 1452 a Vigeven, quart fioeù mas'c del Franzesch Sforza e de la Bianca Maria Viscont. A dispett de vess nò el primm fioeù, e donca minga destinaa a la regenza de Milan, soa mader Bianca l'ha insistii a fàggh studià tuscoss; cont l'umanista Francesco Filelfo a fàggh de maester, el Lodovigh l'ha ricevuu di insegnament in pittura, scultura, letteradura ma gh'hinn staa anca insegnaa i art de la guerra e del governà, proppi 'mè se faseva cont i bagaj di prinzip in del Renassiment.
Quand che l'era mort sò pader Franzesch in del 1466, i titoj nobiliar de la fameja eren tucc passaa giò a quell scappusc del Galeazz Maria, sò fredell quell grand, e al Lodovigh gh'era staa passaa domà el titol de cortesia de Cont de Mortara.
El Galeazz Maria l'ha governaa infinna a quand l'è staa mazzaa sù in del 1476, cont el lassàggh i titoj nobilar al sò fiolin de sett agn, el Gioann Galeazz Sforza, donca nevod del Lodovigh. Despoeù de 'vè taccaa litt cont la mader del bagaj, Bona de Savoja, che la voreva regnà al post del sò omm, el Lodovigh in del 1481 l'è riessii a slongà i man in sul Ducaa e a toeù controll del governa de Milan, a dispett de tucc i tentativ de fàggh minga ciappà el poder. Per i 13 agn a vegnì el Lodovigh l'ha governaa Milan 'mè sò Scior in nomm del nevod e costrengiuu Bona a lassà Milan per andà a viv in del castell de Biegrass, asquas in d'ona condizzion d'esili.
Sotta de luu, Milan l'ha 'vuu vun di sò moment de pussee volt splendor, cont la presenza a la cort ducala de artista compagn del Leonardo e del Bramante, ma anca de tanti olter pittor, musegant e poetta. Vunna di donn del Moro, la Cecilia Gallerani l'è stada anca el soggett del dipint de la Dama con l'ermellino, adess custodii a Cracovia. Sotta ordin del Lodovigh el Bramante l'ha faa sù la gesa de Santa Maria delle Grazie; in del sò refettori el Leonardo l'ha anca realizaa el sò famos Cenacolo.
A l'è grazzie a luu che in Lombardia l'è stada importada la pianta de moron; per quella reson chì, a gh'è di personn che speculen che el sò soranomm "el Moro" el sia vegnuu giò proppi del nomm de la pianta in quistion.
El Gioann Galeazz, che l'era formalment ancamò el duca, dopo el sò matrimoni cont l'Isabella l'aveva lassaa Milan per trà insemma de per luu ona soa cort a Pavia; pussee che luu però, che el somejava minga de vorè governà el ducaa al post de sò zio, l'era stada la soa miee Isabella a domandà l'intervent de sò nonno, el rè de Napoli, per vuttà el sò omm a toeù de bon controll del ducaa.
In resposta, el Moro el s'è alliaa cont l'imperador Massimilian e cont el rè de Franza Carlo VIII. Massimilian, despoeù de vess staa pagaa per ben e 'vè toeù per miee Bianca Maria Sforza, el gh'ha promettuu la succession al ducaa e tegnuda per bona la pretesa del Lodovigh al trono ducal. El 22 de Ottover del 1494 el Gioann Galeazz l'è però mort in circostanz misterios e el Moro l'aveva subit toeult la posizzion e titol de duca del nevod senza gnanca vardà a la legitima ligna de succession. In del frattemp Carlo VIII l'era rivaa a Napoli e l'aveva conquistada senza gnanca fà fadiga; quella robba chì l'ha faa preoccupà de bon el Lodovigh che el gh'aveva pagura de la eccessiva potenza di Franzes e, a rebaltà sù ancamò ona voeulta i alleanz, el se era ligaa a Venezzia per riessì a cascià el Carlo VIII indree in Franza. Ghe riessarann poeù in del 1495 cont la Battaja de Fornoeuv.
El Carlo VIII l'era mort in del 1498 e 'l sò successor Luis XII de Franza, degià che l'era el nevod de la Valentina Viscont, l'era donca on pretendent legitim al ducaa de Milan e defatt l'aveva preparaa ona spedizzion contra el duca. Vist che i Pisan preferiven stà sotta a la tutela de Venezzia, Lodovigh l'ha prontament ciamaa indree i sò armad de Pisa perchè l'aveva giamò capii che gh'aveva minga de speranz de podè slongà i man in su la città toscana. L'ha rebaltaa donca l'alleanza cont i Venezzian per vuttà Firenze a toeù indree Pisa, a sperà che forsi la Republega Fiorentina la ghe dess ona man almeno cont la diplomazzia per frontà la rivada del rè Luis XII.
Cont la voeuja de vendicàss per la manera che el Moro el s'era comportaa a Pisa, Venezzia la s'è 'liada al rè de Franza e, quest chì, el s'è profittaa subit del malcontent del popol milanes per via di tass tropp volt per conquistà el ducaa e impienìll con di armad franzes.
Lodovigh l'era scappaa a Innsbruck de l'imperador Massimilian I d'Asburgh e in del 1500 l'ha provaa a toeù Milan indree; i armad sguizzer alliaa cont luu s'eren refudaa de andà in battaja e Lodovigh l'è staa faa presonee di franzes in del 10 de Avril a Novara. Cont la rivada di franzes, Milan l'ha perduu la soa indipendenza e el restarà sotta el domini di forestee per 360 agn.
Tegnuu presonee in del castell de Lys-Saint-Georges e poeù trasferii in del castell de Loches, in Franza, el Lodovigh l'è andaa al Signor in del 1508.
In del Sgenee del 1491, l'ha sposaa Beatriz I d'Este, la tosa pussee giovina de l'Ercole d'Este, duca de Ferrara; el fredell de la Beatriz, Alfons d'Este, a soa voeulta l'aveva sposaa l'Anna Sforza, nevoda del Lodovigh, e el sò sposalizzi l'è staa organizaa del Leonardo da Vinci in persona. La sorella de la Beatriz e de l'Alfons, Isabella d'Este, l'era sposada con Franzesch II Gonzaga, marches de Mantoa.
La tosa de 15 agn l'ha rapidament scoldaa el coeur de la cort ducala cont la soa gioja de viv e infinna cont la soa stravaganza. La Beatriz l'ha juttaa a fà del Castell Sforzesch el center de fest e baj magnifegh indè che ghe piaseva ona motta intrategnì filosof, poetta, diplomategh e soldaa. La gh'aveva de gust e refinatezza e, i disen, che l'era stada proppi lee a sinzigà el sò omm a diventà el patron de inscì tancc artista lì a cort, tamme el Leonardo da Vinci e el Donato Bramante. La diventarà anca la mader del Massimilian Sforza e del Franzesch II, che vegnerann a vess duca de Milan a soa voeulta.
Primma e duranta el sò matrimoni, Lodovigh l'ha 'vuu on poo de amant, ancaben se se pensa che el gh'avess domà ona amant a la voeulta. La Bernardina de Corradis l'era stada vunna di sò amant e la ghe aveva daa anca ona fioeula. La tosa l'era stada legitimizada e poeù dada in miee a Galeazz de Sansevern in del 1496. Cecilia Gallerani, che pensaven che la fudess la soa preferida, la ghe aveva daa on fioeù mas'c, el Ceser, nassuu in del 3 de Magg del 1491, l'istess ann che el Lodovigh l'aveva sposaa la Beatriz d'Este. La Gallerani la someja de vess stada el soggett del dipint del da Vinci La dama con l'ermellino; l'ermellin l'era l'animal araldegh del Moro. On'oltra amanta importanta l'era la Lucrezia Crivelli, che la gh'ha daa on olter fioeù illegitim, el Gioann Paol, nassuu in de l'istess ann de la mort de la Beatriz; anca luu el deventarà on condottier. Lodovigh l'ha 'vuu anca on terz fioeù illegitim, ciamaa Sforza, nassuu intorna al 1484 e mort in del 1487; se cognoss nò chi che l'era la mader del bagaj.
In del 1971 in de la miniserie de la RAI La Vita di Leonardo da Vinci, Giampiero Albertini l'ha faa Lodovigh el Moro.
In del 2011 in de la serie de la Showtime I Borgia, l'attor ingles Ivan Kaye l'ha faa Lodovigh el Moro.
(EN) Litratt e arbor de la fameja.
(EN) Leonardo's Itinerary: Early maturity in Milan (1482–1499).


In meteorologia el mòto orografich  el succed quan che ona massa d'aria atmosferega la ven ruzada a moeuves de ‘n’altèzza minora a vuna  maggiora per via de la struttura orografica del terrén.
Intanta che  la massa d'aria la va su, la se slarga e la se reffrèggia second el gradient adiabategh sècch. Vist che ona massa d'aria frèggia la pò ‘vègh denter ‘na quantità d’acqua minora d'ona massa d’aria pussée calda, la soa umidità relativa la va su. Quand che l'umidità relativa de l’aria la raggiòng el 100% (pont de rosada) gh’è la condensa del vapor de acqua e la formazion di nìvol e, in di giust condizion, el formàss di precipitazion (pioeuva, nev o alter), inscì de sbassà la soa temperadura second el gradient tèrmich vertical pseudo-adiabategh.
Quand che on vent ùmed e generalment frègg el va su adrée a ‘na cadèna montagnosa l'aria se raffrèggia e l'umidità de l'aria la condensa: quèll fenòmen chì el prodùss, donca, in general di condizion de brutt temp, pioeuva e/o nev in sul versant soravent (e quèll "vent de salida" chì el ven ciamàa Stau, in tedèsch "ristagn", "coa"); de là de la caddèa montagnosa, cioè in del versant sòta-vent, al’incontrari el ghe scorr on vent sècch e cald discendent ciamàa favòni che ‘l sfavorìss la condensa per compression adiabatega de l'aria, per via de l’aument de la soa temperadura segond el gradient adiabatich sècch che l’è maggior del gradient tèrmich pseudo-adiabategh de salida, e ‘l mena donca i nìvol a detemperàss e a precipitazion scarsi o anca nissuna precipitazion o ben di condizion gerneràj de bèll temp, stàbil e cièl estrèmmament serén. El fenòmen a l’è pussée  evident se la corrent d'aria che l’è ‘drée a’ ndà su a l’è pussée ùmeda e se la cadèna montagnosa l’è pussée elevada. El front di nivol che ‘l se fà adrée a la crèsta, o ben in de la zòna de transizion, a l’è ciamàa inveci mur del favòni, e l’è despèss fàa su de nìvol lenticolàr.
In Italia i effètt del Stau pussèe imponent pòden prodùss in su ògni versant de la cadèna di Alp e de quèlla  di mont Penìn in occorrenza di giust condizion meteorològich.
I precipitazion indòtt del sollevàss orografich hinn comùn in quèj región chì:
I montagn de la Noeuva Zelanda, ch’a hinn ciapàd dent di vent che vegnen del  Mar de Tasman.
La part sud di Ande, ciapada de vent de òvest che vegnen de l'Oceano Pacifich.
I Stat Unii del nòrd-òvest e i zòn del nòrd-òvest del Canada (Oregon, Washington e Columbia Britannica) ciapàa del vent ch ‘el ven de l'Oceano Pacifich. I loeugh arent al mar riceven pussée de 2,5 meter de precipitazion per ann.
Generalment sora tucc i versant sora-vent di cadèn montagnos d’Euròpa.
I precipitazion pussée fòrt succeden sùbit soravént de la cadèna montagnosa, indoe l’aria la ghe riva al so pont pussée alt intanta che l’è ‘drée a scavalcàla. Chichinscì l’aria la desfèscia  la pupart de l’umidità che la gh’hà denter, per mèzz de la pioeuva.  Donca l'aria la va adrée al so tragitt andando giò in altèzza, comprimeendoss e scaldadandoss. Quèst'aria chì, pussée calda e sècca l’ingenera l'ombria pioverasgia, ch'a l'è on'àrea a sòtavént di montagn larga anca 25km caratterizzada de precipitazion scarsi . I precipitazion annuaj pòden rivàgh minga a superà i 200mm. El vent che ‘l va giò del versant di montagn el ciapa el nòmm  de vent catabatich.
Di àrej indoe quèll fenòmen chì a l’è assèe marcàa hinn:
El Desèrt de Atacama in Perù e Cile.
La vall del fiumm Rodano in Svizzera.
I àrej a est de la Cadèna di Cascad in di stat del Washington e de l’Oregon.
I àrej a èst di Olympic Mountains in del stat de Washington.
L'isola Hawaiana di Kauai.
El Gran Bascì in di Stati Uniti.
Quand che l'aria la scorr sora ‘na barrera di montàgn, el sollevàss orografich el pò ingenerà ‘na varietà di effètt de l’onda che produssen i mòti verticaj de l’aria. Se l’aria l’è visìn al pont de rosada, l’onda l’è bona de prodù di nìvol sòtavént :
I nivol lenticolar hinn di nìvol stazionari de alta quòta a forma de lenta de nòrma in fila adrée a la direzion del vent. El sollevàss orografich el crea on vent d’onda che ‘l fornìss i condizion necessari de fa su nìvol.
La nivola in su la sommitàa a l’è ‘na forma particolar de nivola lenticolar, che la se fa su sora ‘nà montagna a ‘na quòta tal de tocànn giò la soa scima.
I nivol d'onda hinn di grupp de nìvol lenticolar che se fànn quand che ‘na massa d’aria ghe la passa sora ‘na cadèna montagnosa. In quèlla manera chì che a se ingenera ‘na corrent ascendenta in sul fianch sòtavént che la se moeuv compagn di ond.
‘Na nivola a bandera a l’è ‘na nivola che la  se fa su sòta vent de on versant isolàa molto in pee. La se forma ind’ona manera compagna di scij de condensa in sui estremità di al di reoplan in condizion de umidità elevada. L’esempi pussée famos de nìvola a bandera a l’è quèll che ‘l se forma intorna del mont Cervìn..
El mur de Favòni a l’è ‘na nivola massizza che la se fa su in ‘na direzion parallela a la cadèna montagnosa responsabil del sollevàss orografich. Anca se el mur el  par stazionari, el vent el ghe passa travèrs, de già che l'umidità la condensa in del cors del sollevàss e la torna a svaporà in del cors de la discésa. El vent che ‘l va giò a l’è anca ciamàa vent catabatich.
On arch de Chinook el se forma sora ‘na cadèna montagnosa, de nòrma al prencippi de on fenòmen  de favòni ‘me risultà del mòto orografich. Vist de sòtavént el par ‘me ‘n’arch che ‘l scavalca la cadèna montagnosa, cont on strat de aria l’mpida che ‘l separa la nìvola di montagn.
I vent discendent, ciàmàa anca vent catabatich, ghe vànn contra del lato sòtavént de la cadèna montagnosa che l’hà originàa el mòto orografich. Intanta che l’è ‘drée a sollevàss, l’aria la se reffrèggia segond el gradient adiabategh sècch. Come che la ghe riva al pont de rosada, l’umidità la condensa a fa su i nìvol che originen el mur del favòni. A quèst ponto chì l’aria la seguta a sollevàss segond el gradient adiabategh satur, che l’è inferior (l'aria, cioè, la se reffrèggia pussée adasi).
Innanz de rivàgh a la sommità e scavalcà donca la cadèna montagnosa, l’aria la ne desfèscia tanta de la soa umidità  per via di precipitazion, e de conseguenza i nìvol sora el lato sòtavént se destemperarann a ‘na quòta maggiora che in sul lato a soravént. L'aria, donca vegnuda lìmpida, la se scalda de noeuv segond el gradient adiabategh sècch, o ben pussée de quant che la s’è reffreggiada quand che l’era ‘dree a levà su.
El vent cald del Favòni che ‘l  se forma in quèj condizion chì, l’è bon de fa andà su la temperadura anca de 30°C. Di vent compagn del Siròcch, la Bòra e i Vent de la Sant del'Ana hinn di esemp de vent discendent con on effètt legger a càosa de la soa bassa umidità a la partenza, e trànn l’energia soratutt de la compression.


Bagg (Baggio in italian) l'è on rion de Milan, situaa in la perifaria occidental del capploeugh lombard, ministrativament dent al Municipi 7, finna al 1923 comun autònom.
I primm testimonianz stòrich de Bagg hinn de insediament molto antigh, che partegniven a popolazion celtich. L'origin del sò nòmm l'ha dividuu i studios: quaivun el pensa che 'l vegna de ona torr romana militar ciamada Badalocum, che la gh'aveva dominà i campagn e la strada per Novara; alter inveci le fann derivà de on'abbadia denominada badia aggeris, nòmm che poeu el s'è evoluu in Badagio, Badaglo, Badaxio e al nòmm attual.
In del 221 prima de Crist, tutt el territòri identificaa in di center de Trenn, Quart, Quint e Segur l'è staa conquistaa di Roman. De 'sto temp la gh'avaria de vess la torr che fòrsi l'ha daa el nòmm al loeugh.
Tra i primm notizzi che a gh'emm de Bagg ghe n'è voeuna del 881, quand che 'l nòbil Tazon l'ha promòss la recostruzion del borgh (dòpo i distruzion di Barbar) sora i ruvinn de l'antiga torr de guardia (trada giò del tutt). Duranta l'epoca longobarda l'è stada sed de ona fara, cioè de ona cort agricola fortificada; in del 1162 l'ha ospitaa a on quai milanes scappaa de la città invaduda del Federigh Barbarossa.
El moment pussee radios per Bagg l'è staa pròppi tra el IX e 'l XII secol, quand che la famiglia de Bagg n'ha faa on center politich e militar important. Vun di member de la famiglia l'è staa quell Anselmo che poeu l'è diventaa papa cont el nòmm de Lissander II. anca el nevod, l'Anselmo de Lucca, l'è staa 'n important cardinal. Cont el perd de importanza di de Bagg anca el rion el perd de importanza, per poeu ciappalla indree quand che in tra el 1300 e 'l 1400 el deventa feud del Balzarin Pusterla e l'è faa su anca on Monestee che in di agn el deventa proppi gross, cont la benedizion di Viscont e cont di donazion del Pusterla.
Di temp del Cadaster Teresian gh'han miss denter la Cassina Meriggia.
Bagg, in del cors de la soa stòria, l'è semper stada indipendenta de Milan e la gh'aveva on'economia soratutt agricola. Con l'introduzion in Italia del moron, in la segonda metà del XV secol, i baggitt s'hinn specializzaa in l'allevament di bach de seda.
Dòpo l'Unità d'Italia Bagg l'è vegnuu on comun, cont ona superfiss de circa 400 ettar e ona popolazion de oltra 1'200 abitant. In del 1869 gh'hinn staa taccaa a Bagg di paes del circondari; Sella Noeuva, Muggian, Quart e Quint. A causa de la rivoluzion industrial, Bagg l'è cressuu assee.
El 2 settember del 1923, cont on regio decrett, Bagg, insema ad Affer, Ceravall, Crescenzagh, Gòrla, Precòtt (a l'epoca giontaa in l'unegh comun de Gòrla Precòtt), Grech, Lambraa, Musòcch, Ninguarda, Trenn, Vigentin e Rogored l'è staa unii a Milan. El daree sindegh, dal 1919 al 1923, a l'è staa el Cesare Stovani (1886-1945), a che l'han dedicaa la piazza centrala.
El 15 de april 1928 el partìss de la città el Dirigibil Italia de l'Umberto Nobile.
In la mità del secol quell del 20 el quarter el ciappa proppi 'na brutta fama 'me zona piena de droga e de crimen: 'Sta fama la cambia intorna a la mità di agn '90, quand che di zonn, hinn staa recuveraa e sistemaa in manéra de fàj pussee bell e segur. El Parch di Cav, on temp famos per i gent mort per la droga, a l'è inveci deventaa vun di parch pussee bej e visitaa de la città. Anca la mobilità sociala e la costruzion di noeuv cas residenziai l'ha menaa a 'n general messedàss de la popolazion che l'ha donca streppaa Bagg de la fama de zona dormitori malfamada.
...
Bagg 'me comun el confinava cont Quint e Quart a Nord, cont Sella Noeuva a est, con Cesan Boscon a sud e con Segur e Muggian a ovest. Al dì d'incoeu on poo de 'sti zonn, 'me Sella Noeuva, Muggian, Quint e di tocch de Quart a hinn despess consideraa località estern del Bagg midemm.
La via pussee granda de Bagg a l'è la via di Forz Armaa, che la ved i pussee desparaa situazion sociai ed economich: Di zonn popolar de Via Nikolajevska a la zona malfamada di torr de Via Quarti e se passa per di zonn residenziai de qualità 'me la Viridiana a di bon zon popolar compagn del Quarter Valsesia. 'Sto stradon el mena, poeu, al center storich de Bagg, faa de la Via Ceriani e de la Via Du de Giugn, indova che la gh'è la Gesa Veggia e El Palaziett e di alter vegg cà. Se riva poeu a la zona del Cimiteri de Bagg che la pò menà ai cà de la zona, a Cusagh o a Quint.
Bagg a l'è arent al Parch di Cav e al Gardaland Waterpark. In del quartee gh'è la Gesa Veggia, assee antiga e turistega, e 'n famos presepi in la Gesa de Sant Apollinar noeuva. A pòcch pass de la Gesa Veggia el gh'è El Palaziett, che l'è retegnuda la dimora storega de la familia di Bagg.
In la zona gh'è anca dò important cassinn: la Cassina Monestee, antigament avampost viscontee faa su del Balzarin Pusterla e donada ai Olivetan, arenta anca al Parch de Bagg, e la Cassina Lintern, indova che 'l ghe saria staa dent el Francesco Petrarca. In tra Quint e Quart la gh'è anca la Cassina Caldera.
Ogni ottober la gh'è la Sagra de Bagg, che la ved la gara di asenej di scoeur, di event colturai e sociai e di mercaa.
Oltra ai ges d'interess turistegh, in la zona gh'hinn 'sti cur de la Gesa Cattolega:
Gesa de la Madonna de la Fed (località Quarter di Olm)In la zona la gh'è anca 'na Gesa Evangelega, dent d'on vegg cinema.
Bagg a l'è servii di lign urban di bus de la ATM, e la pussee importanta a l'è la linia 67. Anticament, finna al 1979 a gh'era el tram, finna al 1975 el 34, per Cairoli, e dal 1975 al 1979 el 18, che 'l faseva Bagg-Gambara. A l'è regordaa soratutt el daree perchè el sò numer a l'éra compagn de quell de la circoscrizion.
Anmò incoeu, al confin del quartiee a gh'è el deposit di tram.
La metropolitana a l'è fazil de rivàgh, a la Stazion de Bisceglie, in la località Sella Noeuva.
El stemma el gh'ha 'sta blasonadura chì: troncaa: in del primm d'or, all'aguila de ross, revoltada, coronada in del camp; in del segond d'azur, al leon d'or.


Matteo Renzi (Firenz, 11 de genar del 1975) a l'è on politigh italian, sindigh de Firenz (del 2009 al 2014) e secretari del Partii Democrategh (del 2013 al 2018).
L'è staa 'l president del Consili di Minister dal 2014 al 2016.
L'è cressuu a Rignano sull'Arno, indove i genitor abiten ancamò e indove 'l pader Tiziano l'è semper staa impegnaa politigament (con la DC).
El studia a Fiorenza, prima al Licee classigh Dant e poeu a l'Università de Fiorenza, indove 'l ciappa la laurea in Legg in del 1999, cont ona tesi sora el sindigh fiorentin Giorgio La Pira. L'ha faa i scout (anca cont incaregh nazionai in de l'AGESCI - per esempi l'è staa el direttor de la rivista Camminiamo insieme) e l'ha lavoraa con vari mansion in la CHIL srl, de proppietà de la soa fameja.
A partì del 1999 l'è sposaa cont Agnese, ona professoressa de licee, e 'l gh'ha trii fioeu.
El scomincia la soa attività politiga duranta i agn del licee. In del 1996 el contribuiss a la nassida di Comitad Prodi in Toscana, e 'l s'iscriv al Partii Popolar Italian, del qual a l'è, in del 1999, secretari provincial. In del 2001 el deventa coordinador de La Margherita fiorentina e, in del 2003, secretari provincial.
In del 2004 l'è eleggiuu president de la Provincia de Fiorenza, votaa in d'ona coalizion de center-sinistra e cont el 58,8% di preferenz. In ligna cont i sò idei de lotta a la casta e al trasà via, in del sò mandad l'ha sminuii i tass provinciai, el numer del personal e i dirigent. L'è staa però accusaa d'avè spenduu e trasaa via tropp anca lù.
El 29 settember del 2008 el dis che 'l ghe piasaria candidàss ai primari del Partii Democratigh per vegnì sindigh de Fiorenza: a sorpresa, je vincc. L'ann dopo a l'è eleggiuu sindigh cont el 59,96 (al balottasg) contra el candidaa del center-destra Giovanni Galli.
El fa part de la direzion nazional del Partii Democratigh, che però lù el tacca a critigà semper pussee per i maner cont i quai el fronta la situazion politiga. In del 2010 l'è staa, per vari sondasg, el sindigh italian pussee amaa.
El ses de dicember del 2010 el Matteo Renzi el va a Villa San Martin a Arcor (la cà de Silvio Berluscon), per discut de robb che gh'entren con la ministrazion de Fiorenza; ma la notizzia, vegnuda foeura quand che l'inconter l'era giamò finii, la gh'è minga piasuda a quei de la sinistra, e nanca tant a on quai sò sostenidor.
Sotta la soa ministrazion, Fiorenza l'è stada la primma granda città italiana in la qual l'è staa provaa on Pian struttural a zero volumm, cont ona maggioranza in consili comunal bella granda. El pian el preved inoltra che in futur ghe poden vessegh in di ZTL fiorentinn domà macchinn elettrigh. In del giugn del 2011 l'è 'ntrada in vigor ona pedonalizzazion noeuva, che la catta dent, tra i alter, zonn important de Fiorenza, compagn de Piazza Pitti.
El Renzi inoltra l'è impegnaa in d'ona campagna contra i mort in sù la strada, a favor de penn pussee dur per quei che fann i incident e la creazion del reatt de "omicidi stradal".
El s'è distint per ona battalia interna al Partii per sveggià la direzion e fàggh pussee post ai giovin; tra i alter robb, insema al Pippo Civaa l'ha organizzaa on convegn a la stazion Leopolda de Fiorenza, cont el nomm de "Prossima Fermada: Italia". Quella robba chì l'ha fada anca l'ann dopo, anca se quella voeulta chì el gh'era minga el Civaa (che l'è 'ntraa in contrast con lù) e 'l convegn el se ciamava "Big Bang".
Per quei sò posizion e azion, l'è despess critigaa de alter leader de la sinistra, compagn del secretari del PD Pierluigi Bersani o quell de SEL, Nichi Vendola.
El 13 de settember del 2012 l'ha scominciaa a Verona la soa campagna per i primari del center-sinistra, quei per scernì chi che sarà el candidaa di elezion politegh in del 2013. Dopo d'avè faa ona campagna in gir per l'Italia cont on camper, al primm turno di primari el riva segond cont el 36%, e inscì el riess a 'vèggh on balottasg con Bersani (che l'ha ciappaa el 44%). Al balottasg el ciappa domà el 39,1%, menter che 'l Bersani el vingg cont el 60,9%.
Dopo avè perduu i primari, el Renzi el s'è tiraa in despart per on quai mes, per poeu tornà in su la scena nazional dopo i elezioni politegh del febrar del 2013, che hann veduu la sconfitta del Partii Democrategh. L'ha giugaa on roeul important in del fà crodà la candidadura del Franco Marini a president de la Republega, col sostegnì inveci quella del Romano Prodi (che poeu l'ha perduu istess). Dopo la reconferma de Giorgio Napolitano e i dimission del Bersani, l'è staa vun di nomm propost per vegnì el noeuv primm minister, ma a la fin gh'è staa preferii l'Enrico Letta.
In di confront del governa Letta, ciamaa anca el governa di intes largh (perchè el Partii Democrategh l'è staa costringiuu a governà insemm al Popol de la Libertà del Berluscon e ai centrista de Mario Monti), el Renzi l'ha tegnuu on comportament de sostegn condizionaa, che tanti hann consideraa on poo ambigov. A bon cunt, la soa popolarità la seguta a cress.
In del settember del 2013, el se candida a vegnì el noeuv secretari del Partii Democrategh: i sò aversari a hinn el Gianni Cuperlo, el Gianni Pittella e 'l monsciasch Giuseppe Civati. Ai elezion reservaa ai iscritt al Partii, el Renzi l'è bon de ciappà el 46% di preferenz, menter che 'l Cuperlo el riva al 38%, el Civati el 10% e 'l Pittella el 6%. El vott de dicember, in di Primari avert a tucc i elettor, el Renzi el ciappa el 68% di preferenz, lassand a Cuperlo el 18% e al Civati el 14%. In 'sta manera a l'è eleggiuu secretari del sò partii.
Comè secretari del Partii Democrategh, a l'è protagonista principal de la scena politega italiana. El tira foeura i propost de ona riforma del mercaa del lavorà e on'altra in su la legg elettoral. In del febrar del 2014 cressen semper pussee i vos d'ona possibil staffetta cont el primm minister Enrico Letta, acusaa d'avè faa tropp poch in di ultem mes. In de la direzion nazional del PD del 16 de febrar, Renzi e 'l partii scernissen de toeugh via la fiducia al governo, se ghe sarà nò di cambiament. On quai dì dopo el Renzi l'è ciamaa al Quirinal del president de la Repubblica Giorgio Napolitano, con l'incaregh de mett in pee ona squadra noeuva de governo. Inscì el suced, e 'l 22 de febrar el nass el primm governo Renzi (che intrattant l'ha lassaa la poltrona de sindegh de Fiorenza).
El se dimett el 7 de dicember del 2016, dopo che 'l Popol l'ha scassaa la reforma che lu l'ha parpognuu in del referendum costituzional del 4 de dicember.
El 19 de febrar del 2017 el se dimett de la secreteria del Partii  e 'l se recandida contra Michele Emiliano e Andrea Orlando. El vinc de pussee del 70% i elezion primari e 'l guida la coalizion de center-sinistra, fàda del Partii Democrategh, de Pussee d'Europa, Insemma e Civica Popolar, ai elezion politegh italian del 2018.
In 'sto roeul la coalizion la riva terza, dree sia al centerdestra che al Moviment 5 Stell, resultaa che 'l mena el Renzi a dimettès. A l'è elegiuu provvisoriament el Maurizio Martina e, in di primari del 2019, a l'è elegiuu el Nicola Zingaretti.
El 16 de settember 2019, dòpo che 'l PD l'evaa faa 'n accord cont el M5S per el governo Conte II, el nonzia de sortì del PD e de vorè fà su 'n noeuv partii, che 'l sostegnarà in Parlament el governa. El 17 del mes el nonzia che 'l sò moviment el se ciama Italia Viva.
A sginee 2021 a l'è protagonista de 'na crisi de governo che, infin, la men al dimission del Conte e al fà su del governo Draghi.


El Giulian Pisapia (Milan, 20 magg 1949) l'è on avocatt, scrittor e politegh italian, deputaa per duu legislatur (1996 e 2006). A partì del 30 de magg 2011 a l'è deventaa sindech de Milan.
A l'è fioeu, ultem de sett fradei, de mader milanesa e pader casertan; chest ultem, Gian Domenico Pisapia, a l'è staa enter i autor del codes de procedura penala italian del 1989. Dopo avè frequentaa el Liceo classigh Giovanni Berchet de Milan, el s'è laureaa in giurisprudenza e in scienz politigh e l'ha toeu-sù el studi legal de sò pader. Inquand a l'era giovin, el lavorava, olter, comè volontari de la Cros Rossa Italiana pasmà el comitaa provincial milanes.
El fa part del Comitaa scientifigh de la Camera penala de Milan e del Comitaa direttiv di revist Critica del Diritto, Alternative Europa e I diritti dell'Uomo, oltra che component del consej d'amministrazion de la fondazion Vidas. El lavora comè giornalista publicista, e i sò articoj a hinn staa publegaa sora i pricipaj giornaj e periodech talian. Ha scrivuu vos sora enciclopedii giuridigh comè Digesto e Novissimo Digesto Italiano, in particolar sora i reaa contra la fameja.
El s'è ocupaa, enter i alter cas, de la difesa d'on quaj pastor e militant de Scientology in del primm process talian faa contra l'organizzazion, de chella de l'Abdullah Öcalan inquand a l'era in Italia, e a l'è staa el legal de la fameja del Carlo Giuliani (che la s'era costituida part civila in del process sora i fatt del G8 de Genova del 2001). Olter, a l'è staa avocatt de part civila de la CIR del Carl De Benedetti inquand a gh'era el process SME.
Depos ona convivenza de vint agn, el 9 de april 2011 el s'è sposaa, cont on rito civil, cont la giornalista Cinzia Sasso a Venezia, la cittaa de origen de la miee.
Quand l'era giovin, in di agn '70, Pisapia a l'era visin al moviment Democrazia Proletaria. In chest moviment chì, nassuu comè alleanza elettorala e poeu deventaa partii de estrema sinistra, anca present in del Parlament de la Republega Italiana intra el 1976 e 'l 1987, el Pisapia el lavora comè avocatt e 'l difendeva in tribunal i militan e i organizzazion sindacaj confederaj.
In del 1996 l'è staa eleggiuu al Parlament (Camera di Deputaa), comè indipendent, in di list de Rifondazion Comunista. In la XIII legislatura l'è staa president de la Commission Giustizia de la Camera. In del 1998, contrari a la linea tegnuda del capp del sò partii (Fausto Bertinotti), l'ha votaa la fiducia al governo Prodi.
Pisapia l'è staa eleggiuu anca in la XIV legislatura (II e III governo Berluscon, 2001-2006), e anca in 'sto cas l'ha faa part de la Commission Giustizia de la Camera. In del 2006 el s'è minga candidaa, ma el vegn nominaa dal Ministeri de la Giustizzia president de la Commission de Studi per la Reforma del Codes Penal.
In del giugn 2010 a l'è 'l primm esponent del center-sinistra a candidàss ai primari per el sfidant de la Letizia Moratti per la cariga de sindech.
L'intenzion a l'è stada ofizialiada cont on event al Teater Litta, che 'l seguitava on apell di intelletuaj e personagg de la scenna sociala e politega de la cittaa.
I primari de la coalizion de center-sinistra per scernì el primm cittadin a s'hinn tegnuu el 14 de november 2010: Pisapia, sostegnuu a l'inizzi domà de SEL e FdS, a l'è riessii a batt i alter sfidant, cioè l'architett Stefano Boeri (el candidaa del PD), el costituzionalista Valerio Onida e l'ambientalista Michele Sacerdoti, cont el 45% di preferenz.
Inscì a l'è cominciada la campagna elettorala de Pisapia, che l'ha vist per la prima volta del 1997 el centersinistra rivà al ballottagg a Milan (per de pù in vantagg de sett pont sora el candidaa del centerdestra). Al ballottagg del 29-30 magg 2011, Pisapia el vegn el sindech quell de cinquantasett de Milan, cont el 55,1% di vot contra el 44,9% de la Moratti.
In tra i sò primm att a gh'è la revoca del PGT (Pian de Governa del Territori) aprovaa de la gionta precedenta, e inscì se promoeuven di lign noeuv per la politega urbanistega milanesa. Sotta la soa ministrazzion inoltra scomincen i lavorà per dò lign noeuv de la metropolitana. Pisapia inoltra el ghe da on gran spazzi a la quistion di "diritt civil": in del 2012, dopo 'na consoltazzion ben longa con la soa magioranza, el derviss el register di union civil. In del 2014 poeu el trascriv in sul register comunal i matrimoni de sett coppi de l'istess sess che s'eren sposaa foeura de l'Italia.
Sotta la soa ministrazzion se tegna l'Expo de Milan, e scomincen i lavorà per dò lign noeuv de la metropolitana milanesa.
El 22 de marz del 2015 l'ha nonziaa che 'l se saria minga candidaa per on segond mandaa.
A l'è autor de scritt e sagg de caratter giuridigh, social, dent el camp del diritt penal, di tematigh ligaa a la tossegodipendenza, del rappòrt enter carcer e societaa.


La Vall d'Òssola (italian: Val d'Ossola; todesch: Eschental), ciamada anca domà Òssola, l'è ona vall bella granda in de la Provincia del Verban-Cusi-Òssola, che la corespond pù ò manch al lett de la Tos. L'è compòsta de sett vall lateral principai: Vall Anzasca, Vall Antròna, Vall Bugnanch, Vall Dever, Vall Antigòri, Vall Formazza e Vall Vigezz. La Vall Isorn la vegn considerada ona vall minor. El pont d'inconter di vari vallad l'è Dòmm, el paes che l'è anca el "capploeugh" stòregh de la zòna. Alter center important de la vall a hinn Villa d'Òssola e Crevola d'Òssola. In de la Val d'Òssola a gh'è 38 comun e pussee de 67.000 abitant.
La prima voeulta in de la qual el compar el nòmm Òssola l'è a causa del geògraf grech Claudi Tolomee (vivuu in del II secol), che 'l nòmina ona Oskella Lepontíōn (i Leponz l'era la popolazion che la viveva là). In d'on'òpera geografica del VII secol (ciamada Geògraf de Ravenna), el nòmm de la vall l'è Oxilia.
La Val d'Òssola l'è traversada del fiumm Tòs, che 'l ciappa aqua di riaa che vegnen giò di vari vall minor e poeu el finiss in del Lagh Maggior. La Val d'Òssola la confina con la Svizzera (canton Tisin e canton Valles) e con la Provincia de Vares.
De nòrma la vall l'è dividuda in Òssola de Sòtta, con capploeugh Vogògna, e Òssola de Sora, con capploeugh Dòm.
El capploeugh ossolan, Dòm, l'è ona città molto antiga, giamò capital di Leponz. Cognossuda cont el nòmm che 'l gh'aveva daa el Tolomee, Oscela, l'è stada poeu ciamada Domus-Oscelæ, del nòmm de la Gesa Collegiada del loeugh, denominada "Domus". De chì al nòmm italian, Domodossola, el pass l'è sempliz.
A bon cunt, tutta la vall la presenta i testimonianz de ona civiltà anterior a quella romana, grazie ai necròpol de Ornavass, Margoeuzz e Candòglia.
I invasion di Gaj hinn staa tant: l'influenza di parlad celtich l'è rimasta in di dialett del loeugh, che fann part del Lombard Occidental.
Intorna al 100 prima de Crist, fòrsi la zòna l'è stada el teater di battali tra i Roman e la trivù germanica di Cimber, terminaa con la vittòria del Cai Mari a Vercej (ma quella tesi chì l'è molto controversa, e l'è segutada incoeu domà de pòcch specialista). Dòpo quij fatt chì el domini roman in su l'Òssola l'è staa senza contrast; la vall l'è stada nominada Provincia Alpium Lepontiarum e Dòm l'è stada sed del procurador de August. In quell temp l'è stada fada sù la prima straa de collegament con la Vall del Ròdan.
Dòpo de la fin de l'Imperi Roman d'Occident, la zòna l'è stada de noeuv invaduda di barbar (Franch, Borgognon) e a la fin del V secol l'è stada occupada di Longobard che hann costruii la fortezza de Mattarella (i ruvin de la qual se troeuven anmò a Dòm e arent a la qual l'è staa faa sù el Sacro Mont Calvari). Dòpo i Longobard la vall l'è passada sòtta el Sacro Roman Imperi, e dòpo la soa division in trii tòcch, l'è finii in del Regn d'Italia.
In del 1014 la vall l'è stada donada de l'Imperador al vescov de Novara. La dominazion vescovil l'è durada trii secoi, in di quaj hinn minga mancaa di sconter cont i popolazion del Valles Alt. In particolar, la Val d'Òssola l'è stada conquistada de la Svizzera, cont el nòmm de Eschental, dò voeult: in del 1410-1422 e in del 1512-1515. El tòcch a nòrd, la Val Formazza (Todesch: Pomattal) l'è staa colonizzaa de popolazion todesch che vegniven del Valles (i famos Walser) che s'hinn spingiuu per tutt i Alp occidental, anca in del rest del Piemont e in de la Val d'Aòsta.
In quell period tucc i territòri del novares (donca anca la vall) hinn finii sòtta el comand di duch de Milan. Cont el passagg al domini viscontee, la nobiltà de Dòm l'ha voruu e ottegnuu la costruzion del castell de Vogògna, che l'è diventaa el center de poder in de l'Òssola de Sòtta. Quand che al comand de Milan hinn rivaa i Sfòrza, i vallad hinn staa dividuu in feudi de proppietà nobilar.
La dominazion spagnoeula l'ha portaa inveci lòtt civil, carestii e maladii. Gh'è segutaa on brev domini austriach fina a quand, cont el Trattaa de Worms (1743), tutt el Novares Alt l'è finii sòtta el Regn de Sardegna.
El Napoleon l'ha daa on svilupp grand a la zòna grazie a la costruzion in del 1805 de la straa che la pòrta de Milan a travers el Sempion per rivà a Briga.
Tornaa i Savòia, in del 1818 l'è nassuda la Provincia de l'Òssola, che quand l'è staa faa el Regn d'Italia (1861) l'è stada taccada a quella de Novara.
Anca la costruzion del tunnel del Sempion l'ha segnaa ona svòlta importanta per l'economia de la vallada. I lavorà hinn finii in del 1905 e l'inaugurazion offizial, a la presenza del re Vittòri Emanuel III, la gh'è stada in del 1906.
L'è de granda importanza stòrica el fatt che 'l 10 settember 1944 l'è stada istituida la Repubblica partisana de l'Òssola, che l'è stada deciarada terra libera del domini nazi-fascista. L'è staa formaa on governo compòst de tucc im member del CLN e la gh'è stada la collaborazion de intelletuai antifascista important, compagn del Gianfranco Contini. Ma 'l 23 ottober de l'ann medemm la reazion todesca l'ha portaa a la fin de la repubblica, dòpo dì e dì de longh combattiment.
A partì del 1992 l'Òssola la fa pù part de la Provincia de Novara, ma de quella del Verban-Cusi-Òssola.
In de la vall hinn staa instituii el Parch Natural de l'Alp Veglia e d l'Alp Dever e 'l Parch Nazional de la Val Granda. El Sacro Mont de Dòm l'è ona riserva natural e on patrimòni mondial de l'UNESCO (del 2003).
L'Òssola l'è caratterizzada de on clima temperaa, che però l'è pesantement influenzaa di riliev alpin. I fattor che modifichen el clima di vari territòri de la zòna hinn tant. Tra quij chì la gh'è l'altitudin, el temp d'esposizion al Sô duranta el dì, la quantità di pioeuva e de vent. I vent secch e fregg del nòrd hinn frequent in inverna, anca se manchen minga i vent cald compagn del Favòni (Föhn in Todesch). De april a settember longh la vall inveci boffen domà di brev sempliz.
Anca la vesinanza ai lagh prealpin (Lagh Maggior, Lagh d'Òrta e Lagh de Margoeuzz) e a la Pianura Padana contribuissen a modificà 'l clima de la zòna. Infatt, i mass d'aria umida che se formen in quij sitt chì, cont el risalì i fianch di mont ossolan, pròvochen temporai violent: per quella reson chì l'Òssola l'è voeuna di region pussee piovos d'Italia.
Tucc i invern la nev la quatta i montagn principal e la contribuiss al sostentament di giazzee perenn compagn de quell del Mont Roeusa, menter l'è pussee difficil vedèlla in fond a la vall. In di ultim ann l'è aumentada la presenza de nebbia e de tempest, che pòrten on mucc de dann ai coltivazion e ai edifizzi.
El clima del fond de la vall, indove a gh'è i center abitaa principai (Dòm, Crevola d'Òssola, Villa d'Òssola) l'è caratterizzaa de invern fregg ed estaa cald, period longh de siccità segutaa de pioeuv abbondant. I precipitazion ingròssen i fiumm e i riaa, cont el determinà despess di alluvion, come quella che in de l'ottober del 2000 l'ha causaa la mòrt de tredes persònn in la frazion de Gond.
La lengua pussee doperada l'è l'Italian. La parlada stòrica de la zòna l'è 'l dialett ossolan. L'Ossolan l'è on dialett del Lombard Occidental, anca se di vòlt l'è consideraa domà ona variant del Ticines, anca se con di influenz del Piemontes. In de l'Òssola de Sora (in di territòri comunai de Ornavass, Prem, Formazza e Machignaga) se troeuven anca di comunità walser che parlen anmò el sò vegg dialett germanich.
Antròna, Anzòla, Bacen, Banni Anzin, Beura, Bugnanch, Calasca-Castion, Cecch Moril, Craveggia, Crevola, Croeu, Dòm, Dravegn, Formazza, Machignaga, Malesch, Masera, Margoeuzz, Moncrestes, Montaschei, Ornavass, Pallanzen, Pedmelera, La Piev, Prem, Premosell, Re, Santa Maria, Sappiana, Trasquera, Trontan, Vanzon, Varz, Viganella, Villa d'Òssola, Villett, Vogògna, Zen.


Usāma ibn Muhammad ibn Awāḍ ibn Lādin, mej conossuu con la grafia inglesa de Osama bin Laden (arab: أسامة بن محمد بن عوض بن لادن; Riyad, 10 de marz 1957; Abbottabad, 1 de magg 2011) l'è staa on fondamentalista e terrorista musulman sunnita de nazionalità saudita.
L'è staa el fondador de l'organizzazion al Qaida e responsabil de vari attentaa in gir per el mond per ona ventenna d'agn, in tra i quai el pu famos l'è certament quell di Torr Gemell de New York, el 11 settember 2001.
Com' emm giamò scrivuu pussee sora, el sò nomm in arab classigh el saria Usāma ibn Muhammad ibn Awāḍ ibn Lādin. A bon cunt, la pronuncia saudita del dì d'incoeu l'è Usāma bin Lāden. Per quest l'è conossuu con la traslitterazion inglesa de Osama bin Laden, spantegada in del mond grazie ai mass media american e ai repport del FBI. On'altra traslitterazion che l'esista l'è quella francesa, cioè Oussama Benladen.
El Sceich Osama Bin Laden l'è staa sociaa anca a parecc alias, compagn de el Princip, el Princip del Terror, l'Emir, Abu abd Allah, Mujahid Shayk e Hajj.


El Luci Domizi Aurelian, mej conossuu con domà el nòmm de Aurelian (Lucius Domitius Aurelianus in Latin; Sirmi, 9 settember 214 - Bisanzi, 275), a l'è staa on imperador roman, a partì del 270 finna a la mòrt.
L'è regordaa come on grand comandant e come vun di ultim grand imperador de Roma, perchè (come anca i imperador Deci, Valerian, Gallien, Claudi II, Dioclezian) l'ha provaa tusscòss per fermà la decadenza inevitabil de l'Imperi.
L'Aurelian l'è nassuu in Illiria, a Sirmi (Sirmium, al dì d'incoeu Sremska Mitrovica, in Serbia) de on'umil familia de contadin. Sin de quand a l'era giovin l'ha combattuu in de l'esercit, finna a rivà a important ròl de comand. L'Historia Augusta la dis che in del 257 l'era el tribun militar de la Legio VI Gallicana, che l'era quella che l'aveva respingiuu on'invasion de Franch a Magonza.
In del 268, la soa cavalleria (lù l'era diventaa dux equitum, de fatt) l'ha combattuu contra i Gòtt in de la Batalia de Naiss (incoeu Niš, semper in Serbia). El stòrich Aureli Vittor el dis che l'ha favorii el Claudi II a diventà imperador, cont el coppà d'el Gallien (ma l'è minga ona notizia certa). Quand che poeu anca el Claudi II l'è mòrt, el poder l'è staa ciappaa del sò fradel, Quintill.
Come tipich de la Crisi del Segond Secol, se el Senaa l'ha reconnossuu el noeuv imperador, inscambi l'esercit el s'è rebellaa e l'ha nomenaa come sò capp l'Aurelian, pròpri a Sirmi. Dòpo che donca el Quintill l'è staa battuu e coppaa, anca el Senaa l'ha daa el sò reconossiment a l'Aurelian, che inscì l'è diventaa imperador a tucc i effett.
La maggior preoccupazion del noeuv imperador l'è stada quella de difend l'imperi de tutt i invasion che al temp eren frequent. Per esempi, l'ha daa vida a ona imponent òpera de fortificazion de Roma, che la gh'ha avuu ona noeuva cinta muraria esistent in part anca incoeu, i Mur Aurelian. Per la soa politega difensiva, a l'era ciamaa di sò soldaa manus ad ferrum (var a dì man a la spada).
In del 270, quand l'imperador l'era anmò el Claudi II, on'invasion de Iutungg l'aveva causaa on grand numer de dann in Rezia e Nòrich. L'imperador l'aveva daa el comand per la difesa di Balcan a l'Aurelian e, menter l'era dree a 'ndà a Sirmi (el sò quartee general) per combatt quest noeuv attacch l'era mòrt de pest.
'Sto avveniment l'ha spingiuu l'Aurelian a finì brevement la guerra contra i Gòtt in Tracia, cont el mett fin aj assedi de Anchial (Anchialus, arent a la citaa bulgara de Pomorie) e Nicòpol (Nicopolis ad Istrum). De là, tornaa a Sirmi, l'era divegnuu imperador e l'era andaa a combatt i Iutungg, perchè 'l saveva che questa l'era voeuna di còss pussee important de affrontà.
I Iutungg, che avenven invaduu l'imperi per podè ciappà i danee che i alter imperador i aveven promiss per fài stà bòn, quand hann sentii del rivà de l'Aurelian, hann provaa a scappà, ma hinn staa trovaa sul Danubi e battuu, anca se minga in manera definitiva. I propòst di barbar de podè avègh i pròpri danee hinn staa refudaa de l'imperador, che inscì l'ha faa vedè a tucc còssa pensava che se gh'avess de fà cont i tribuu foeura del limes: mai pu dàgh di danee, per evità de vess sò debitor.
In del november del medèmm ann, menter che l'Aurelian a l'eva a Roma per ricev del Senaa el titol offizial de imperador, ona noeuva invasion (questa voeulta eren Vandai e Sarmata) l'ha toccaa la provincia de la Pannònia. Anca questa voeulta l'è staa l'imperador medèmm a combatt, e a fà vincc l'Imperi. Come condizion per la pas, l'imperador l'ha vorsuu che i barbar ghe dassen in ostagg on gran numer de fioeu e on grupp de 2000 cavalier.
A l'inizzi del 271, on'invasion de Alemann, Marcomann e Iutungg unii (come el dis el stòrich Desipp) l'è rivaa oltra aj Alp, in Italia. L'Aurelian l'è tornaa in de la Penisola, indove l'è staa sconfigiuu arent a Piasenza, per on'imboscada. Ma i barbar, per interess personai, s'hinn dividuu in tant piccol armad. L'Aurelian l'è riessii a cambià donca i sòrt de la guerra, vingiuda grazie aj bataj de Fan e Pavia.
Poeu, menter l'eva dree de andà vers orient, l'ha battuu i Gòtt e i Carp che vegniven contra de lù e, traversaa el Danubi, el n'ha sconfigiuu alter 5000, cont el massà anca el sò capp, on tal Cannabaude. Dòpo quest vittòri l'è staa ciamaa del Senaa Gothicus Maximus.
Vist che i situazion de crisi longh el confin sul Danubi eren dree a cress, l'Aurelian l'ha deciduu de lassà perd la Provincia di Tre Daci, per podè retiràss oltra el grand fiumm. Chì però l'ha faa suu, in de la Provincia de la Mesia Inferior i dò provincc de la Dacia Ripens e la Dacia Mediteranea. Cont el fà inscì, hinn aumentaa i tension tra Gòtt e Sarmata che s'hinn trovaa i primm vesin aj alter e aumentaa anca i soldaa roman disponibil per difend el cors medi-bass del Danubi (circa 45000 òmen).
Despoeu la mòrt de l'imperador Valerian, on quaj de part de l'Imperi s'even renduu indipendent. In Galia, Spagna e Britannia el gh'eva l'Imperi di Gali; a est, in quell che adess l'è ciamaa Medi Orient, l'eva nassuu el Regn de Palmira.
Giamò Gallien e Claudi II aveven provaa a riunificà l'Imperi, ma domà sòtta l'Aurelian, quest intent l'è staa saldaa. De fatt lù l'ha battuu sia la regina de Palmira Zenòbia e 'l sò fioeu Vaballaa (272; l'è staa menter che l'era dree a combattei che l'ha incontraa i esercit del Cannabaude sul Danubi) sia l'Imperador di Gali, el Tetrich (274). Ma, dòpo el trionf a Roma, né la Zenòbia né 'l Tetrich hinn staa faa coppà: la prima l'è stada fada diventà miee d'on senator e l'ha vivuu el rest de la soa vida a Tivol, el segond l'è diventaa governator de la Lucania. Fòrsi l'Aurelian voleva inscì ricompensài per vess riessii a conservà i vegg confin de l'Imperi contra i invasion forest.
In del 274 l'Aurelian l'ha portaa a Roma la venerazion per el Sol Invictus (el Sô mai Vingiuu) e l'ha provaa a fàla diventà la religon offizial de l'Imperi. Per quest l'ha faa sù a Roma on sò templi e l'ha proclamaa che 'l 25 de dicember el fudess el Dies Natalis Solis Invicti (Dì de la Nassida del Sô mai Vingiuu). Questa festa l'è diventada semper pussee importanta perchè l'eva mettuda a la fin di Saturnaj. Anca adess el 25 de december, vista la soa popolaritaa, l'è consideraa de la Gesa Cattòlica la data offizial de la nassida del Gesuu Crist (quella vera la podom savè nò, probabilment).
L'Aurelian el considerava el Sol Invictus on dio important perchè l'era quell veneraa a Emesa, la cittaa-statt de la Siria che l'aveva aiuttaa a rivà a la vittòria contra Palmira. El vedeva in del Sol Invictus on possibil element de unitaa per tutt l'Imperi.
On alter provvediment a favor de la noeuva divinitaa offizial l'è staa quell de proclamà che 'l primm dì de la settimana, la domenega, la se ciamass Solis Dies (Dì del Sô): i resultaa de questa politega se veden anca mò in de l'Ingles Sunday ò in del Todesch Sonntag.
Preoccupaa per i congiur del Senaa, che 'l provava in tucc i moeud de ciappà de noeuv l'antich poder perduu a favor de l'esercit, l'Aurelian l'ha tentaa in tutt i maner de concentrà el comand in di sò man, magara cont el dì che la pubblica amministrazion l'era corrotta e inefficent. Tra i istituzion colpii de la soa politega la gh'è stada la zecca. Ma menter l'eva dree a indagà e punì di reaa commettuu in relazion a la coniazion di moned d'argent (274), gh'è stada ona grav ribellion popolar, fòrsi scatenada pròpri di funzionari de la zecca, che gh'aveven pagura de vess punii. La ribellion l'è stada fermada con granda difficoltaa.
Anca se gh'even di grand difficoltaa in de l'Imperi, l'imperador l'ha vorsuu minga desmentegàss del problema di Part e vers la fin de l'estaa del 275 l'ha comenzaa a preparà ona spedizion contra la Persia. E l'eva giamò rivà arent a Bisanzi che l'è staa coppaa de on sò segretari, per ona vendetta privada. Dòpo de lù l'è diventaa imperador el Tacit.
Se dis che duranta la guerra contra Palmira, l'esercit de l'Aurelian l'abbia assediaa la citaa de Tiana, in Cappadòcia. Scià, inrabii per la longa resistenza di abitant l'imperador l'ha dii che dòpo de la vittòria l'avaria lassaa viv nanca on can. Donca, quand la citaa l'è stada sconfiggiuda, i soldaa even già dree a entrà e fà sù on massacher che lù i ha fermaa e l'ha dii: Me raccomandi, ve hoo dii che podii coppà tucc i can. Ma gh'avii de lassà viv i abitant. Quest perchè l'era rimagnuu commòss del valor de la popolazion, vist che tutt i alter cittaa aveven subit vert i sò pòrt, cont el rinnegà Palmira e 'l riconossel come ver imperador.


L'Arcidiocesi de Milan l'è voeuna di pussee important dent a la Gesa italiana e mondial. I sò arcivescov hinn vegnuu despess personn important per tutta la religion cristiana cattoliga. Quatter arcivescov hinn staa addirittura papa, e vun inscambi antipapa.
Questa chì l'è ona lista di arcivescov de Milan di origin fina al dì d'incoeu; besogna savè però che in di primm secol i nomm di arcivescov hinn minga inscì cert, almanch infina a San Mirocle, el primm vescov dopo l'Editt de Costantin del 313 (tra l'alter, scritt giò proppi a Milan).